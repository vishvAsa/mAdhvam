<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>माध्व-मते विश्वासटिप्पन्यः  | ०९ मोक्षप्रकरणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/" rel="alternate" type="application/rss+xml" title="माध्व-मते विश्वासटिप्पन्यः" />
    <link href="/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/" rel="feed" type="application/rss+xml" title="माध्व-मते विश्वासटिप्पन्यः" />

    <meta property="og:url" content="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/">
  <meta property="og:site_name" content="माध्व-मते विश्वासटिप्पन्यः">
  <meta property="og:title" content="०९ मोक्षप्रकरणम्">
  <meta property="og:description" content="मोक्षप्रकरणम् मोक्षप्रकरणम्
इदानीमवशिष्टस्य मोक्षस्य परमात्मधीनत्वमुपपादयति - तन्मोक्षोऽपीति ।
तन्मोक्षोऽपि परमात्माधीनः ॥ ५२८ ॥
जीवानां बन्धान्मोक्षोऽपीत्यर्थः । बन्धको भवपाशेन भवपाशाच्च मोचक इत्याद्युक्तेः ।
कथं तस्य मोचकत्वमित्याकांक्षायां तदुपपादयति - तथाहीति ।
तथाहि अपरोक्षज्ञानानन्तरं परमभक्तिर्जायते । ततोऽत्यर्थप्रसादः ॥ ५२९ ॥
परमभक्तिर्जायत इति ।
स्वोदयात्फलदं ज्ञानमादेहं कर्म वा रवेः ।
इति न्यायविवरणोक्तेरिति भावः । परमभक्तित्वरूपमुक्तं जिज्ञासाधिकरणसुधायाम्– परमेश्वरभक्तिर्नाम निरवधिकानंतानवद्यकल्याणगुणत्वज्ञानपूर्वकः स्वात्मात्मीयसमस्तवस्तुभ्योऽनेकगुणाधिकोऽन्तरायसहस्त्रेणाप्यप्रतिबद्धो निरन्तरप्रेमप्रवाह इति । न चासौ तत्साक्षात्कारमन्तरेणोत्पद्यत इति च ।
ततोऽत्यर्थप्रसाद इति-
जिज्ञासोत्थज्ञानजात्तत्प्रसादादेव मुच्यते ।
इति जिज्ञासाधिकरणानुव्याख्यानोक्तेः ।
यस्य प्रसादात्परमार्तिरूपादस्मात्संसारान्मुच्यते नापरेणेति श्रुतेः ।
भाष्येऽपि-
प्रसादात्त्वधमाद्विष्णोः स्वर्गलोकः प्रकीर्तितः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="tattvam">

  <meta itemprop="name" content="०९ मोक्षप्रकरणम्">
  <meta itemprop="description" content="मोक्षप्रकरणम् मोक्षप्रकरणम्
इदानीमवशिष्टस्य मोक्षस्य परमात्मधीनत्वमुपपादयति - तन्मोक्षोऽपीति ।
तन्मोक्षोऽपि परमात्माधीनः ॥ ५२८ ॥
जीवानां बन्धान्मोक्षोऽपीत्यर्थः । बन्धको भवपाशेन भवपाशाच्च मोचक इत्याद्युक्तेः ।
कथं तस्य मोचकत्वमित्याकांक्षायां तदुपपादयति - तथाहीति ।
तथाहि अपरोक्षज्ञानानन्तरं परमभक्तिर्जायते । ततोऽत्यर्थप्रसादः ॥ ५२९ ॥
परमभक्तिर्जायत इति ।
स्वोदयात्फलदं ज्ञानमादेहं कर्म वा रवेः ।
इति न्यायविवरणोक्तेरिति भावः । परमभक्तित्वरूपमुक्तं जिज्ञासाधिकरणसुधायाम्– परमेश्वरभक्तिर्नाम निरवधिकानंतानवद्यकल्याणगुणत्वज्ञानपूर्वकः स्वात्मात्मीयसमस्तवस्तुभ्योऽनेकगुणाधिकोऽन्तरायसहस्त्रेणाप्यप्रतिबद्धो निरन्तरप्रेमप्रवाह इति । न चासौ तत्साक्षात्कारमन्तरेणोत्पद्यत इति च ।
ततोऽत्यर्थप्रसाद इति-
जिज्ञासोत्थज्ञानजात्तत्प्रसादादेव मुच्यते ।
इति जिज्ञासाधिकरणानुव्याख्यानोक्तेः ।
यस्य प्रसादात्परमार्तिरूपादस्मात्संसारान्मुच्यते नापरेणेति श्रुतेः ।
भाष्येऽपि-
प्रसादात्त्वधमाद्विष्णोः स्वर्गलोकः प्रकीर्तितः ।">
  <meta itemprop="wordCount" content="6920">
  <meta name="twitter:card" content="summary">
  <meta name="twitter:title" content="०९ मोक्षप्रकरणम्">
  <meta name="twitter:description" content="मोक्षप्रकरणम् मोक्षप्रकरणम्
इदानीमवशिष्टस्य मोक्षस्य परमात्मधीनत्वमुपपादयति - तन्मोक्षोऽपीति ।
तन्मोक्षोऽपि परमात्माधीनः ॥ ५२८ ॥
जीवानां बन्धान्मोक्षोऽपीत्यर्थः । बन्धको भवपाशेन भवपाशाच्च मोचक इत्याद्युक्तेः ।
कथं तस्य मोचकत्वमित्याकांक्षायां तदुपपादयति - तथाहीति ।
तथाहि अपरोक्षज्ञानानन्तरं परमभक्तिर्जायते । ततोऽत्यर्थप्रसादः ॥ ५२९ ॥
परमभक्तिर्जायत इति ।
स्वोदयात्फलदं ज्ञानमादेहं कर्म वा रवेः ।
इति न्यायविवरणोक्तेरिति भावः । परमभक्तित्वरूपमुक्तं जिज्ञासाधिकरणसुधायाम्– परमेश्वरभक्तिर्नाम निरवधिकानंतानवद्यकल्याणगुणत्वज्ञानपूर्वकः स्वात्मात्मीयसमस्तवस्तुभ्योऽनेकगुणाधिकोऽन्तरायसहस्त्रेणाप्यप्रतिबद्धो निरन्तरप्रेमप्रवाह इति । न चासौ तत्साक्षात्कारमन्तरेणोत्पद्यत इति च ।
ततोऽत्यर्थप्रसाद इति-
जिज्ञासोत्थज्ञानजात्तत्प्रसादादेव मुच्यते ।
इति जिज्ञासाधिकरणानुव्याख्यानोक्तेः ।
यस्य प्रसादात्परमार्तिरूपादस्मात्संसारान्मुच्यते नापरेणेति श्रुतेः ।
भाष्येऽपि-
प्रसादात्त्वधमाद्विष्णोः स्वर्गलोकः प्रकीर्तितः ।">
<script type="text/javascript">
    
    let baseURL = "https:\/\/vishvAsa.github.io\/mAdhvam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/mAdhvam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/mAdhvam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/mAdhvam\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/mAdhvam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/mAdhvam\/tattvam\/padma-nAbhaH\/madhva-siddhAnta-sAroddhAraH\/01_madhvasiddhAntasAra\/09_moxaprakaraNam\/".replace(basePath, "/");
  pageVars.pageParams = {};
  pageVars.pageSource = "tattvam\/padma-nAbhaH\/madhva-siddhAnta-sAroddhAraH\/01_madhvasiddhAntasAra\/09_moxaprakaraNam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/mAdhvam/webpack_dist/uiLib-bundle.js"></script>







    <link rel="stylesheet" href="/mAdhvam/webpack_dist/uiLib.css">
<link rel="stylesheet" href="/mAdhvam/css/uiLibPrint.css" media="print" >
<link rel="stylesheet" href="/mAdhvam/css/fonts.css" >
<link rel="stylesheet" href="/mAdhvam/css/@fortawesome/fontawesome-free/css/solid.min.css">

<link rel="stylesheet" href="/mAdhvam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/" />
<link rel="alternate" hreflang="sa-Deva" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">माध्व-मते विश्वासटिप्पन्यः <br/> ०९ मोक्षप्रकरणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०९ मोक्षप्रकरणम्">०९ मोक्षप्रकरणम्</h1>
    
    <a id="editLink" class="btn btn-primary noPrint"  href="https://github.com/vishvAsa/mAdhvam/edit/content/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="मकषपरकरणम">मोक्षप्रकरणम्</h2>
<p><strong>मोक्षप्रकरणम्</strong></p>
<p>इदानीमवशिष्टस्य मोक्षस्य परमात्मधीनत्वमुपपादयति - <strong>तन्मोक्षोऽपीति</strong> ।</p>
<p><strong>तन्मोक्षोऽपि परमात्माधीनः ॥ ५२८ ॥</strong></p>
<p>जीवानां बन्धान्मोक्षोऽपीत्यर्थः । बन्धको भवपाशेन भवपाशाच्च मोचक इत्याद्युक्तेः ।</p>
<p>कथं तस्य मोचकत्वमित्याकांक्षायां तदुपपादयति - <strong>तथाहीति</strong> ।</p>
<p>तथाहि अपरोक्षज्ञानानन्तरं परमभक्तिर्जायते । ततोऽत्यर्थप्रसादः ॥ ५२९ ॥</p>
<p><strong>परमभक्तिर्जायत इति</strong> ।</p>
<p>स्वोदयात्फलदं ज्ञानमादेहं कर्म वा रवेः ।</p>
<p>इति <strong>न्यायविवरणोक्तेरिति</strong> भावः । परमभक्तित्वरूपमुक्तं <strong>जिज्ञासाधिकरणसुधायाम्–</strong> परमेश्वरभक्तिर्नाम निरवधिकानंतानवद्यकल्याणगुणत्वज्ञानपूर्वकः स्वात्मात्मीयसमस्तवस्तुभ्योऽनेकगुणाधिकोऽन्तरायसहस्त्रेणाप्यप्रतिबद्धो निरन्तरप्रेमप्रवाह इति । न चासौ तत्साक्षात्कारमन्तरेणोत्पद्यत इति च ।</p>
<p><strong>ततोऽत्यर्थप्रसाद इति-</strong></p>
<p>जिज्ञासोत्थज्ञानजात्तत्प्रसादादेव मुच्यते ।</p>
<p>इति <strong>जिज्ञासाधिकरणानुव्याख्यानोक्तेः</strong> ।</p>
<p>यस्य प्रसादात्परमार्तिरूपादस्मात्संसारान्मुच्यते नापरेणेति श्रुतेः ।</p>
<p><strong>भाष्येऽपि</strong>-</p>
<p>प्रसादात्त्वधमाद्विष्णोः स्वर्गलोकः प्रकीर्तितः ।</p>
<p>मध्यमाज्जनलोकादिरुत्तमस्त्वेव मुक्तिदः ॥ इति ।</p>
<p>अत्र परमात्मप्रसादानामुत्तमत्वादिकन्तु फलोत्तमत्वादिनोपचारात् । प्रसादो नामेच्छाविशेषो गुणान्तरं वेति तत्रैव सुधायामुक्तम् । परमभक्तिप्रसादादीनां मोक्षसाधनत्वमुक्तं <strong>सुधायाम्</strong> । अतो जिज्ञासा निदिध्यासनपरमेश्वरानु- ग्रहतद्दर्शनपरमभक्तिपरमानुग्रहद्वारा मोक्षसाधनत्वात्कर्तव्येति ।</p>
<p><strong>तस्मादिति-</strong></p>
<p><strong>तस्मात्प्रकृत्यविद्यादिभ्यो मोक्षः ॥ ५३० ॥</strong></p>
<p>अपरोक्षज्ञानादेः सकाशादित्यर्थः । नन्वज्ञानादिबन्धस्य जीवाश्रितत्वेऽपरोक्षज्ञानस्यान्तःकरणपरिणामरूपत्वेनान्तःकरणवृत्तित्वात्कथं तयोर्निवर्त्यनिवर्तकभावः । समानाधिकरणत्वाभावादिति चेन्न । अन्तःकरणस्यापि जीवाश्रितत्वेनापरोक्षज्ञानात्मना परिणतस्यापि जीवसम्बन्धसम्भवात् । यथा तप्तायः पिण्डसम्बद्धाग्नेः पिण्डसम्बद्धवस्त्रादिदाहकत्वं तद्वत् ।</p>
<p>तदुक्तं <strong>प्रथमस्कन्धतात्पर्ये-</strong></p>
<p>प्रकृतिं स्वात्मसंश्लिष्टां गुणान्सत्वादिकानपि ।</p>
<p>कर्माणि सूक्ष्मदेहं च जायमाना हरेर्दृशिः ॥</p>
<p>दहेत्तथाऽपि सन्दग्धेन्धनवच्च पुनः पुनः ।</p>
<p>यावदारब्धकर्म स्यादाविर्वाऽपि तिरोव्रजेत् ॥ इति ।</p>
<p>नचाज्ञानमन्तःकरणाश्रितम् । न जीवाश्रितम् । तस्य स्वप्रकाशरूपत्वादिति वाच्यम् । स्वप्रकाशस्यापीश्वरेच्छयाऽविद्यावरणसम्भवात् । तदुक्तं जिज्ञासाधिकरणसुधायां तच्च स्वप्रकाशस्यापि जीवस्य परमेश्वरेच्छया परमेश्वरे स्वधर्मेषु चाज्ञानं सम्भवत्येवेति ।</p>
<p>मोक्षं विभजति - <strong>चतुर्विध इति</strong> ।</p>
<p><strong>स चतुर्विधः कर्मक्षय उत्क्रान्तिर् अर्चिरादिमार्गो भोगश्चेति ॥ ५३१ ॥</strong></p>
<p><strong>तदुक्तमुत्क्रान्तिपादीयानुव्याख्याने-</strong></p>
<p>कर्मक्षयस्तथोत्क्रान्तिर्मार्गो भोगश्चतुष्टयम् ।</p>
<p>फलं मोक्ष इति प्रोक्तः क्रमात्पादेषु चोदितः ॥ इति ।</p>
<p>कर्मक्षयं निरूपयति- <strong>अपरोक्षज्ञाने जात</strong> इति ।</p>
<p><strong>कर्मक्षयस्त्वपरोक्षज्ञाने जाते सञ्चितस्य सर्वस्यापि पापस्यानिष्टस्य पुण्यस्य च सर्वात्मना विनाशः । विनाशो नाम अनिष्टपुण्यस्य कस्य चित्सुहृद्भ्यो दानम् । पापस्य कस्य चिद्वेषिभ्यो दानम् । केषाञ्चित्स्वरूपत एव नाशः॥५३२॥</strong></p>
<p>अन्यथा कर्मणामनन्तत्वेन भोगेन विना नाशायोगात् । भोगकालेऽप्यनेकमानुषादिशरीराऽपादककर्मणां करणादसमाप्तिप्रसङ्गात् ।</p>
<p>तदुक्तं <strong>गीताभाष्ये-</strong></p>
<p>जीवंश्चतुर्दशादूर्ध्वं पुरुषो नियमेन तु ।</p>
<p>स्त्री वाऽप्यनूनदशकं देहं मानुषमार्जते ॥</p>
<p>चतर्दशोर्ध्वजीवीनि संसारश्चादिवर्जितः ।</p>
<p>अतोऽवित्त्वा परं देवं मोक्षाशा का महामुने ॥ इति ।</p>
<p><strong>भाष्यकृष्णामृतमहार्णवयोरपि-</strong></p>
<p>आचतुर्दशमाद्वर्षात्कर्माणि नियमेन तु ।</p>
<p>दशावराणां देहानां कारणानि करोत्ययम् ॥ इति ।</p>
<p>अतोऽपरोक्षज्ञानेन सञ्चितस्य नाशो वक्तव्य एव । तत्र प्रमाणानि पूर्वमेवोदाहृतानि । <strong>अनिष्टपुण्यस्येत्यादि</strong> । अत्र प्रमाणं पूर्वमेवोक्तम् ।</p>
<p>नन्वपरोक्षज्ञानेन कर्मणां विनाशे सद्य एव मोक्षः स्यात् । न च प्रारब्धकर्मणामविनष्टत्वान्न सद्यो मुक्तिरिति वाच्यम् । तर्हि प्रतिबन्धकसद्भावान्न कदाऽपि मोक्षः स्यादित्याशङ्कय भोगेन नाश इत्याह- प्रारब्धकर्मणस्त्विति ।</p>
<p><strong>प्रारब्धकर्मणस्तु भोगेनैव नाशः ॥ ५३३ ॥</strong></p>
<p>नन्वेवं प्रारब्धकर्मणामप्यनन्तत्वे भोगेनापर्यवसानं स्यादित्यतो ब्रह्मादिमानुषान्तं प्रारब्धानां मर्यादामाह - <strong>ब्रह्मण</strong> इत्यादिना ।</p>
<p><strong>ब्रह्मणः शतब्रह्मकल्पपर्यन्तं पुण्यं प्रारब्धफलस्य सत्यलोकाधिपत्यादेरनुभवः । गरुडशेषयोः पञ्चाशद्ब्रह्मकल्पपर्यन्तं पुण्यपापरूपप्रारब्धस्यानुभवः । इन्द्रकामयोर्विंशतिब्रह्मकल्पपर्यन्तं पुण्यपापप्रारब्धानुभवः । सूर्यचन्द्रादीनां देवानां दशकल्पपर्यन्तं प्रारब्धानुभवः । अन्येषां मनुष्योत्तमानां त्वेकब्रह्मकल्पमात्र इति । । ५३४ ॥</strong></p>
<p>तदुक्तं <strong>कर्मक्षयपादीयानुव्याख्याने-</strong></p>
<p>ब्रह्मणां शतकालात्तु पूर्वमारब्धसङ्घयः ।</p>
<p>ब्रह्मणस्त्वेव तावत्त्वं पञ्चाशद्ब्रह्मणस्तथा ।</p>
<p>रुद्रस्य विंशदेव स्यादिन्द्रस्यार्कादिके दश ।</p>
<p>अन्येषां ब्रह्ममात्रस्य त्वन्त आरब्धसङ्ख्यः ॥ इति ।</p>
<p><strong>भाष्येऽपि–</strong></p>
<p>ब्रह्मणां शतकालात्तु पूर्वमारब्धसङ्क्षयः ।</p>
<p>नियमेन भवेन्नात्र कार्या काचिद्विचारणा ॥ इति ।</p>
<p><strong>द्वितीयतात्पर्येऽपि–</strong></p>
<p>वैश्वानरे द्युनद्यां वा सूर्ये वा देह एव वा ।</p>
<p>विधूय सर्वपापानि यान्ति किंस्तुघ्नकेशवम् ॥ इति ।</p>
<p><strong>न्यायविवरणेऽपि-</strong></p>
<p>प्रारब्धकर्मशेषस्तु विरजातरणावधिः ॥ इति ।</p>
<p>ननु <strong>चतुर्थस्कन्धतात्पर्ये-</strong></p>
<p>तथैव चत्वारिंशद्भिः पदं शैवं च जन्मभिः ॥ इति ।</p>
<p>रुद्रस्य चत्वारिंशद्ब्रह्मकल्पेषु प्रारब्धानुभवोक्तेर्विरोध इति चेन्न । शते पञ्चाशन्यायेनोपपत्तेरिति । एवमेवोक्तं <strong>चतुर्थतात्पर्यप्रकाशिकायाम् ॥</strong></p>
<p>इदानीं देहलयाधिकारिव्यतिरिक्तानां देहादुत्क्रान्तिमार्गौ निरूपयिष्यन् पीठिकामारचयति– प्रारब्धानुभवानन्तरमिति । <strong>ब्रह्मनाड्येति</strong> ।</p>
<p>**प्रारब्धानुभवानन्तरं च ब्रह्मनाड्या देहादुत्क्रमन्ति ॥ ५३५ ॥ **</p>
<p>शतं चैका च हृदयस्य नाड्यस्तासां मूर्धानमभिनिःसृतैका ।</p>
<p>तयोर्ध्वमायन्नमृतत्वमेति विष्वगन्या उत्क्रमणे भवन्ति ॥ इति श्रुतेः ।</p>
<p><strong>द्वितीयस्कन्धतात्पर्येऽपि-</strong></p>
<p>उदानगत्या ब्रह्मनाड्या । अथैकयोर्ध्व उदान इति श्रुतेः ॥</p>
<p>प्राणापानाविडायां च पिङ्गलायां च वर्ततः ।</p>
<p>व्यानः सिन्धुषु सर्वत्र उदानो ब्रह्मनाडिगः ।</p>
<p>सर्वत्रैव समानस्तु समं चरति सर्वग ॥ इति ।</p>
<p>ननु षट्प्रश्नटीकायाम् एकया नाड्या सुषुम्नयोर्ध्वश्चरतीति सुषुम्नानाड्योर्ध्वगतेरुक्तेः कथं ब्रह्मनाड्योर्ध्वगतिरित्यत आह- <strong>सुषुम्नानाडीति</strong> ।</p>
<p><strong>सुषुम्नानाडी ब्रह्मनाडी ॥ ५३६ ॥</strong></p>
<p>तथा च सुषुम्नानाड्या एव ब्रह्मनाडीति संज्ञा । ब्रह्मप्राप्तिसाधनत्वादिति भावः ।</p>
<p>तदुक्तं <strong>तन्त्रसारे-</strong></p>
<p>मध्ये सुषुम्ना विज्ञेया वज्रिकाऽऽर्या प्रकाशिनी ।</p>
<p>वैद्युता ब्रह्मनाडीति सैव पञ्चप्रभेदिनी ॥ इति ।</p>
<p><strong>भाष्येऽपि-</strong></p>
<p>तत्र श्वेतः सुषुम्नो ब्रह्मयान इति । नाड्या देहादुत्क्रमणं च मस्तक- मध्यस्थब्रह्मरन्ध्रेण बोध्यम् ।</p>
<p>तदुक्तं <strong>भाष्ये-</strong></p>
<p>हृदिस्थेनैव हरिणा तस्यैवानुग्रहेण तु ।</p>
<p>उत्क्रान्तिर्ब्रह्मरन्ध्रेण तमेवोपासतो भवेत् ॥ इति ।</p>
<p>सुषुम्नानाडीस्थानमाह— <strong>सेति</strong> ।</p>
<p><strong>सा मूलाधारमारभ्य मूर्धपर्यन्तमृजुरूपेण दीर्घशलाकावदेहे वर्तते ॥ ५३७ ॥</strong></p>
<p>तदुक्तं <strong>तन्त्रसारे-</strong></p>
<p>मूलाधारं समारभ्य त्वामूर्धानमृजुस्थिता । मध्ये सुषुम्ना विज्ञेया । इत्यादि ॥</p>
<p>सैवेति-</p>
<p><strong>सैव पञ्चभेदिनी ॥ ५३८ ॥</strong></p>
<p>इडा च पिङ्गला चैव वज्रिका धारिणी तथा ।</p>
<p>सुषुम्नायाश्चतुर्दिक्षु वज्रिकाद्यासु तत्र च ॥ इति ।</p>
<p>इडादिनामभेदेन वज्रिकार्यादीनामेवोक्तेरिति भावः ।</p>
<p><strong>छान्दोग्यभाष्येऽपि–</strong></p>
<p>स एष हृदि नाडीषु पञ्चरूपः प्रतिष्ठितः ।</p>
<p>नारायणाख्यं सौषुम्नमध्यस्थं रक्तवर्णकम् ॥</p>
<p>शुक्लं तु वासुदेवाख्यं नादिन्यामग्रतः स्थितम् ।</p>
<p>पिङ्गलायां पिङ्गलं च रूपं सङ्कर्षणाभिधम् ॥</p>
<p>पश्चिमे वज्रिकायां च पीतप्रद्युम्ननामकम् ।</p>
<p>इडायामनिरुद्धाख्यं नीलरूपं व्यवस्थितम् ॥</p>
<p>इति पञ्चनाडीनां नामान्तराण्युक्तानि । द्वितीयतात्पर्येऽप्येवमेवोक्तं द्रष्टव्यम् ।</p>
<p>सुषुम्नानाड्योत्क्रान्तानां केषाञ्चित्परमात्मप्राप्तिः केषाञ्चिद्वायुद्वारा चतुर्मुख- प्राप्तिरिति वक्तुं तेषां स्वरूपं विभज्य दर्शयति । तथा <strong>ज्ञानिनोऽपीति</strong> ।</p>
<p><strong>तथा ज्ञानिनो द्विविधाः । प्रतीकालम्बना अप्रतिकालम्बनाश्चेति । देहादिप्रतीकेऽपरोक्षज्ञानवन्तः प्रतीकालम्बनाः । तदन्यत्रापरोक्षज्ञानवन्तोऽप्रतीकालम्बनाः । अप्रतीकालम्बनानां देवादिव्यतिरिक्तानां केषाञ्चित्सुषुम्नानाडीमध्यादुत्क्रमणम् । तत्काले हृदयस्याग्रं प्रद्योतते । तत्प्रकाशितद्वारो निष्क्रामति । तदा प्राज्ञेनान्वारूढो भवति । तत्परमात्मनोऽग्रतो वायुर्गच्छति । तथाऽर्चिरादिमार्गेण गमनं भवति ॥ ५३९ ।</strong></p>
<p>तत्र प्रमाणं तु पूर्वमेवोक्तं व्याप्तापरोक्षज्ञानप्रकरणे ।</p>
<p><strong>तत्काले हृदयस्येति</strong> । तदुक्तं <strong>बृहद्भाष्ये</strong>-</p>
<p>हृदयस्थेन रूपेण तदा जीवो न किञ्चन ।</p>
<p>जानातीति विदुः प्राज्ञास्तदा विष्णोः स्वतेजसा ॥</p>
<p>द्योतते हृदयाग्रं च तेन द्वारेण केशवः ।</p>
<p>निष्क्रामेज्जीवमादाय प्राण एनमनुव्रजेत् ।</p>
<p>प्राणमन्ये तथा देवा विद्या कर्म च योग्यता ॥ इति ।</p>
<p>तथा <strong>सूत्रे भाष्ये</strong> च- ॐ तदोकोऽग्रज्वलनं तत्प्रकाशितद्वारो विद्या- सामर्थ्यात्तच्छेषगत्यनुस्मृतियोगाच्च हार्दानुगृहीतः शताधिकया ॐ । उत्क्रान्तिकाले हृदयस्याग्रे ज्वलनं भवति । तत्प्रकाशितद्वारो निष्क्रामति । विद्यासामर्थ्यादिति । प्राज्ञेनात्मनाऽन्वारूढ उत्सृज्यद्यातीति श्रुतेश्च । तत्र तत्र लोकेषु पूजा चेति-</p>
<p><strong>तत्र तत्र लोकेषु पूजा च भवति ॥ ५४० ॥</strong></p>
<p>तदुक्तं <strong>बृहद्भाष्ये</strong> - इदं मुक्तजीवस्वरूपमायाति । अतोऽनेन सहेदं परं ब्रह्माऽयातीति परब्रह्मणः पूजार्थं प्रतिकल्पन्ते । यथा राज्ञो ध्वजादिकं दृष्ट्वाऽयं ध्वज आगच्छति तस्माद्राजाऽऽयातीति पूजां प्रतिकल्पन्ते तद्वत् ।</p>
<p>यदा मुक्तो व्रजत्यूर्ध्वं तदा तत्सहितो हरिः ।</p>
<p>नियमाद्दृश्यते देवैरमुक्ते नियमो न तु ।</p>
<p>यथा ध्वजादिकं दृष्ट्वा पूजां राज्ञः प्रकुर्वते ।</p>
<p>एवं विमुक्तिगं दृष्ट्वा विष्णोः पूजाः प्रकुर्वते ॥ इति ।</p>
<p><strong>वैकुण्ठलोकप्राप्तिरिति-</strong></p>
<p>**ततः क्रमेण वैकुण्ठलोकप्राप्तिः ॥ ५४१ ॥ **</p>
<p>तदुक्तं <strong>भाष्ये-</strong></p>
<p>अप्रतीकाश्रया ये हि ते यान्ति परमेव तु ।</p>
<p>स्वदेहे ब्रह्मदृष्ट्यैव गच्छेद्ब्रह्मसलोकताम् ॥ इति ।</p>
<p><strong>तुरीयनामकभगवत्प्राप्तिरिति-</strong></p>
<p><strong>तत्र तुरीयनामकभगवत्प्राप्तिश्च ॥ ५४२ ॥</strong></p>
<p>तदुक्तं <strong>माण्डूकभाष्ये-</strong></p>
<p>विष्णुस्तुरीयरूपेण द्वादशान्ते व्यवस्थितः ।</p>
<p>मुक्तानां प्राप्यरूपोऽसौ व्यवहारे न दृश्यते ॥ इति ।</p>
<p>प्रतीकालम्बनानां विशेषमाह— प्र<strong>तीकेति</strong> ।</p>
<p><strong>प्रतीकालम्बनानां त्वन्तकाले नियमतो भगवत्स्मरणं जायते ॥ ५४३ ॥</strong></p>
<p>अन्तकाल इति । तदुक्तं <strong>गीतायाम्-</strong></p>
<p>अन्तकालेऽपि मामेव स्मरन्मुक्त्वा कलेवरम् ।</p>
<p>यः प्रयाति स मद्भावं याति नास्त्यत्र संशयः ॥</p>
<p>यं यं वाऽपि स्मरन् भावं त्यजत्यन्ते कलेवरम् ।</p>
<p>तं तमेवैति कौन्तेय सदा तद्भावभावितः ॥ इति ।</p>
<p>नचान्तकाले ज्ञानिनामपि भगवत्स्मरणमस्त्येवातो न ज्ञानिनो विशेष इति वाच्यम् । असिद्धेः । यस्य प्रारब्धकर्मावसानं तस्यैवान्ते नारायण- स्मृतिः । तत्सत्त्वे ज्ञानिनामपि नास्त्येव ।</p>
<p>तदुक्तं <strong>गीताभाष्ये-</strong></p>
<p>ज्ञानिनां कर्मयुक्तानां कायत्यागक्षणो यदा ।</p>
<p>विष्णुमाया तदा तेषां मनो बाह्यं करोति हि ॥ इति ।</p>
<p><strong>गीतातात्पर्येऽपि</strong>— ज्ञानिनामप्यन्तकालेऽप्यन्यमनसां प्रारब्धकर्मभावा- ज्जन्मान्तरम् । प्रारब्धकर्मनाशकाले नियमेन भगवत्स्मृतिर्भवतीति ।</p>
<p><strong>षष्ठतात्पर्येऽपि-</strong></p>
<p>अजामिलोऽपि स्मरणाद्भक्त्या मृत्योरमुच्यत ॥ इति ।</p>
<p>सुषुम्नानाडीपार्श्वस्थनाड्येति-</p>
<p><strong>सुषुम्नानाडीपार्श्वस्थनाड्या भगवत्प्रकाशयुक्तद्वारा गमनम् ॥५४४ ॥</strong></p>
<p>तदुक्तं <strong>बृहद्भाष्ये-</strong></p>
<p>विष्णोर्लोकं परं गच्छन्नुत्क्रामेन्मूर्ध्न एव तु ।</p>
<p>तथैव ब्रह्मणो लोकं सुषुम्नाया विभेदतः ॥ इति ।</p>
<p><strong>अर्चिरादिलोकप्राप्तिरिति-</strong></p>
<p><strong>अर्चिरादिलोकप्राप्तिः । क्रमेण वायुलोकप्राप्तिः । वायुलोकप्राप्त्यनन्तरं च वायुरेव चतुर्मुखलोकं नयति ॥ ५४५ ॥</strong></p>
<p>तदुक्तं <strong>सूत्रे भाष्ये</strong> च- ॐ अर्चिरादिना तत्प्रथितेः ॐ । तेऽर्चिषमभिसंविशन्ति । अर्चिषोऽहरह्न आपूर्यमाणपक्षमिति छान्दोग्यश्रुतेश्च ॥</p>
<p>उत्क्रान्तस्तु शरीरात्स्वाद्गच्छत्यर्चिषमेव तु ।</p>
<p>ततो हि वायोः पुत्रं च योऽसौ नाम्नाऽऽतिवाहिकः ॥</p>
<p>ततोऽहः पूर्वपक्षं चाप्युदक् संवत्सरं तथा ।</p>
<p>तटितं वरुणं चैव प्रजापं सूर्यमेव च ॥</p>
<p>सोमं वैश्वानरं चेन्द्रं ध्रुवं देवीं दिवं तथा ।</p>
<p>ततो वायुं परं प्राप्य तेनैति पुरुषोत्तमम् ॥ इति ।</p>
<p><strong>गीतायामपि-</strong></p>
<p>अग्निर्ज्योतिरहः शुक्लः षण्मासा उत्तरायणम् ।</p>
<p>तत्र प्रयाता गच्छन्ति ब्रह्म ब्रह्मविदो जनाः ॥ इति ।</p>
<p><strong>गीताभाष्ये तु</strong>– अभिमानिदेवताश्चाग्यादयः ॥</p>
<p>दिवादिदेवताभिस्तु पूजितो ब्रह्म याति हि ।</p>
<p>पूजितस्त्वयनेनासौ मासैः परिवृतेन हि ॥</p>
<p>साह्ला मध्यंदिनेनाथ शुक्लेन च सपूर्णिमा ।</p>
<p>सविष्वा चायनेनासौ पूजितः केशवं व्रजेत् ॥ इति ।</p>
<p>वायुरेव चतुर्मुखलोकं नयतीति ।</p>
<p>तत्पुरुषो मानवः स एनान्ब्रह्म गमयतीति श्रुतेः ॥</p>
<p><strong>भाष्येऽपि-</strong></p>
<p>विद्युत्पतिर्वायुरेव नयेद्ब्रह्म न चापरः ।</p>
<p>कुतोऽन्यस्य भवेच्छक्तिस्तमृते प्राणनायकम् ॥ इति ।</p>
<p>ॐ कार्यं बादरिरस्य गत्युपपत्तेः ॐ <strong>इति सूत्रोक्तेश्च</strong> ।</p>
<p>सृष्टिस्थितिसंहारादिप्रकरणे मोक्षप्रकरणं</p>
<p>स च <strong>स्वशरीरेति-</strong></p>
<p><strong>स च स्वशरीरलयानन्तरं वैकुण्ठं नयति ॥ ५४६ ॥</strong></p>
<p>तदुक्तं <strong>भाष्ये-</strong></p>
<p>ब्रह्मणा सह ते सर्वे सम्प्राप्ते प्रतिसञ्चरे ॥</p>
<p>परस्यान्ते परात्मानः प्रविशन्ति परं पदमिति । ते ब्रह्माणमभिपद्य यदैतद्विलीयतेऽथ सह ब्रह्मणा परमभिगच्छन्तीति ।</p>
<p><strong>न्यायविवरणेऽपि–</strong></p>
<p>यान्ति देवं परं केचित्पूर्वं केलिये विभुम् ।</p>
<p>योग्यतातारतम्येन विशेषोऽयमपीष्यते ॥</p>
<p>क्रमानुरागी भगवान्क्रमात्पुंभिरवाप्यते ।</p>
<p>अतः क्रमात्समृद्धे तु ज्ञाने ब्रह्मलये नरैः । प्रा</p>
<p>प्यते नियमेनैव कैश्विदेवाप्यते मृतौ ॥ इति ।</p>
<p><strong>द्वितीयतात्पर्येऽपि-</strong></p>
<p>विष्णोर्लोकं तदैवैके यान्ति कालान्तरे परे ॥</p>
<p>आज्ञयैव हरेः केचिदपूर्तेः केचिदञ्जसा ॥</p>
<p>विहृत्यैवान्यलोकेषु मुच्यन्ते ब्रह्मणा सह ॥ इति ।</p>
<p>एकगुणोपासकानां नोत्क्रमणमित्याह-<strong>एवमेकगुणेति</strong> ।</p>
<p><strong>एवमेकगुणोपासकानामपरोक्षज्ञानानन्तरं न शरीरादुत्क्रमणम् । किन्तु शरीरस्य वैतीभावेनोच्छूनता जायते । ततः क्रमेण शरीरस्य विनाशः । तेषां च पृथिव्यादावेवावस्थानम् ॥ ५४७ ॥</strong></p>
<p>तदुक्तं <strong>बृहद्भाष्ये-</strong></p>
<p>केचित्तु मानुषा मुक्तिमनुक्रम्यैव देहतः ॥</p>
<p>देहपाते तु देहस्य दोषान् भुक्त्वैव सर्वशः ॥</p>
<p>मरणोच्छूनतादींश्च स्वकीयारब्धकर्मजान् ॥</p>
<p>देहे क्षीणे तु गच्छन्ति दृष्ट्वा विष्णुमनुज्ञया ॥</p>
<p>पुनरत्रैव तिष्ठन्ति नित्यानन्दैकभोगिनः ॥ इति ।</p>
<p><strong>भाष्येऽपि-</strong></p>
<p>केचिदत्रैव मुच्यन्ते नोत्क्रामन्ति कदाचन ॥ इति । इमामारभ्य पृथिवीम् । इति च ।</p>
<p><strong>छान्दोग्यभाष्येऽपि-</strong></p>
<p>श्वेतद्वीपं ततो गत्वा दृष्ट्वा विष्णुं च ते ततः ।</p>
<p>अनुज्ञाताः प्रमोदन्ते निर्दुःखास्तु धरादिषु ॥ इति ।</p>
<p>सर्वेषामपि ज्ञानिनामुपदेशनियमं ज्ञानविशेषनियमं चाह-<strong>सर्वेषामपीति</strong> ।</p>
<p><strong>सर्वेषामपि सत्यलोके चतुर्मुखोपदेशः ॥ ५४८ ॥</strong></p>
<p>चतुर्मुखोपदेशे प्रमाणन्तु – <strong>उपासनापादीयानुव्याख्यानम्-</strong></p>
<p>उपदेशो ब्रह्मणस्तु सर्वेषामेव मुक्तये ॥ इति ।</p>
<p><strong>चतुर्थतात्पर्येऽपि -</strong></p>
<p>मुमुक्षवो ब्रह्मणश्च शिवादिन्द्रादिभिस्तथा ।</p>
<p>श्रुत्वा ज्ञानं परं गुह्यं मुच्यन्ते ब्रह्मणा सह ॥ इति ।</p>
<p><strong>षट्प्रश्नभाष्येऽपि-</strong></p>
<p>प्रणवेन हरिं ध्यायन् ब्रह्मलोकं समेत्य च ।</p>
<p>ज्ञानं चतुर्मुखात्प्राप्य मुच्यते नात्र संशयः ॥ इति ॥</p>
<p>नन्वेवं प्रणवोपासकानामेव चतुर्मुखोपदेशोऽत्रोच्यते न तु सर्वेषामपि । प्रणवोपासना च यतीनामेव ।</p>
<p><strong>तदुक्तं मध्वविजये-</strong></p>
<p>अनन्ततमात्रान्तमुदाहरन्ति यं त्रिमात्रपूर्वं प्रणवोच्चयं बुधाः ।</p>
<p>तदाऽभवद्भाविचतुर्मुखाकृतिर्जपाधिकारी यतिरस्य सूचितः ॥ इति ।</p>
<p><strong>गीतातात्पर्येऽपि-</strong></p>
<p>बुद्ध्या विहिंसन्पुष्पैर्वा प्रणवेन समर्चयेत् । वासुदेवात्मकं ब्रह्म मूलमन्त्रेण वा यतिः ॥ इति ।</p>
<p>अतो न सर्वेषां चतुर्मुखोपदेशनियम इति चेन्न । प्रणवोपासकानामेवेति नियमे साधकाभावात् ॥</p>
<p>उपदेशो ब्रह्मणस्तु सर्वेषामेव मुक्तये ॥</p>
<p>इत्य<strong>नुव्याख्यानबलेन</strong> गृहस्थानां सन्यासिनां च चतुर्मुखोपदेशस्याऽवश्यकत्वात् । न चापरोक्षज्ञानिनामेव सत्यलोकप्राप्त्या चतुर्मुखोपदेशो वक्तव्यः । अन्यथा</p>
<p>ईयुस्त्रीन्कर्मणा लोकान्ज्ञानेनैव तदुत्तरान् ॥</p>
<p>इति गीताभाष्यादिविरोधप्रसङ्गात् । अपरोक्षज्ञानं च सन्न्यासिनामेव न तु गृहस्थानाम् । ‘“सन्यासयोगाद्यतयः शुद्धसत्वाः । ते ब्रह्मलोके तु परान्तकाले परामृतात्परिमुच्यन्ति सर्व” इति श्रुतेः । ज्ञानद्वारो यतो न्यास इत्यादिस्मृतेश्चेति वाच्यम् ।</p>
<p>ब्रह्माद्या याज्ञवल्क्यान्ता मुच्यन्ते स्त्रीसहायिनः</p>
<p>देवाः सजाया मुच्यन्ते मानुषास्तूभयात्मकाः ॥</p>
<p>इति <strong>बृहद्भाष्या</strong>दिविरोधप्रसङ्गात् । <strong>गीताभाष्यबृहद्भाष्यादा</strong>वपि- गृहस्थानामपि ज्ञानमुक्तम् । तस्य पुत्रा दायमुपयन्तीत्यादिश्रुतेः । यत्याश्रमस्तु प्रायत्यार्थो भगवत्तोषणार्थश्च । आधिकारिकास्तु तत्स्था एव प्रायत्ये समर्थाः । देवादीनामाधिराज्ञां महोद्योगेऽपि नो मनः । विष्णोश्चलति तद्भोगोप्यतीव हरितोषणमित्याद्युक्तम् । केचित्तु ब्रह्मादिसर्वजीवानामप्ये- कस्मिन्नेव जन्मनि यत्याश्रमो नियत एव । चतुर्मुखस्य वायुत्वावस्थायां नियमेन मध्वावतारे यत्याश्रमस्य दर्शनम् । शेषस्य रुद्रत्वावस्थायां दुर्वासावतारे सन्यासित्वदर्शनात् । अतस्तदन्येषामपि यत्याश्रमो नियत एवेत्याहुः । <strong>श्वेतद्वीप इति-</strong></p>
<p><strong>श्वेतद्वीपे वासुदेवदर्शनम् ॥ ५४९ ॥</strong></p>
<p>तदुक्तं <strong>भाष्यगीताभाष्ययोः-</strong></p>
<p>बहुनात्र किमुक्तेन यावच्छ्वेतं न गच्छति ।</p>
<p>योगी तावन्न मुक्तः स्यादेष शास्त्रस्य निर्णयः ॥ इति ।</p>
<p>एकगुणोपासकानामपि श्वेतद्वीपे वासुदेवदर्शनमुक्तं <strong>छान्दोग्यभाष्ये-</strong></p>
<p>श्वेतद्वीपं ततो गत्वा दृष्ट्वा विष्णुं च ते ततः ।</p>
<p>अनुज्ञाताः प्रमोदन्ते निर्दुःखास्तु धरादिषु ॥ इति ।</p>
<p>सृष्टिस्थितिसंहारादिप्रकरणे मोक्षप्रकरणम्</p>
<p><strong>शिंशुमारदर्शनमिति–</strong></p>
<p><strong>ध्रुवलोकस्थशिंशुमारदर्शनं च नियतम् ॥ ५५० ॥</strong></p>
<p>तदुक्तं द्वितीयतात्पर्ये—</p>
<p>अशेषजगदाधारः शिंशुमारो हरिः परः ।</p>
<p>सर्वे ब्रह्मविदो नत्वा ते यान्ति परमं पदम् ॥ इति । तमोयोग्यानां मुक्तिप्रकारमाह - <strong>तमोयोग्यनामपीति</strong> ।</p>
<p><strong>तमोयोग्यानामपि द्वेषपरिपाकानन्तरं देहादुत्क्रमणं भवति । सर्वेषां कलिप्राप्तिः ॥ ५५१ ॥</strong></p>
<p><strong>निर्णये-</strong></p>
<p>मुक्तास्तु मानुषा देवान् देवा इन्द्रं स शङ्करम् ।</p>
<p>स ब्रह्माणं क्रमेणैव तेन यान्त्यखिला हरिम् ।</p>
<p>उत्तरोत्तरवश्याश्च मुक्ता रुद्रपुरस्सराः ॥ इति ।</p>
<p>देवानामुत्तरोत्तरवश्यत्वमुक्त्वा दैत्यानामपि,</p>
<p>असुराः कलिपर्यन्ता एवं दुःखोत्तरोत्तराः ।</p>
<p>कलिर्दुःखाधिकस्तेषु तेऽप्येवं ब्रह्मवद्गणाः ॥</p>
<p>इत्युत्तरोत्तरवश्यत्वोक्तेः ।</p>
<p>तेषां देहलयस्य क्वाप्यनुक्तत्वेनोत्क्रान्तेरेव सिद्धेः ।</p>
<p><strong>कलेस्त्विति-</strong></p>
<p><strong>कलेस्तु ब्रह्मणा सह लिङ्गभङ्गो वायुगदाप्रहाराद्भवति ॥ ५५२ ॥</strong></p>
<p>प्रतिदिनं दुर्योधनादिरूपेण हरिगुरुद्वेषाऽधिक्यसम्पादनेन तमसि दुःखबाहुल्यानुभवाय ब्रह्मणा सह लिङ्गभङ्गस्य न्याय्यत्वादित्यर्थः । <strong>वायुगदाप्रहारादिति</strong> । एतच्च गरुडपुराणादिनाऽवगन्तव्यम् ॥</p>
<p>सङ्कर्षणमुखज्वालादग्धं भूमण्डलं यदा ।</p>
<p>वायोर्गदाप्रहारेण तदा तल्लिङ्गभञ्जनम् । इति <strong>विष्णुरहस्ये</strong> ॥</p>
<p>अत्र न सर्वेषां परान्तकाल एव तमः प्राप्तिरिति नियमः । किन्तु ब्रह्मणः प्रतिदिनं मन्थरादिदैत्यानां तमः प्राप्ते<strong>र्निर्णयादा</strong>वुक्तेः । तथाहि-</p>
<p>मन्थरा तु तमस्यन्धे पातिता दुष्टचारिणी ।</p>
<p>तेन चान्धतम ईयुरासुरा यज्ञमाह्वयदसौ च मैथिलीम् ॥</p>
<p>इति सुराणकदैत्यानां तमः प्राप्तिरुक्ता ।</p>
<p>जघान गदया युक्तस्तत्क्षणात्स विडूरथम् ।</p>
<p>विडूरथस्तमोऽगच्छद्दंतवक्रे च योऽसुरः ॥</p>
<p>इति विडूरथादेस्तमःप्राप्तिरुक्ता । अपतत्केशवद्विट् । जरासुतोऽन्धे तमसि क्रमेणेति जरासन्धस्य तमःप्राप्तिरुक्ता ॥</p>
<p>तमाश्रितश्च योऽसुरो महातमः प्रपेदिवान् ॥ इति ।</p>
<p>शिशुपालाऽविष्टासुरस्य तमःप्राप्तिरुक्ता ।</p>
<p>ततोऽन्धमेव तत्तमो हरिद्विडेति निश्चयात् ॥ इति ।</p>
<p>हंसडिबिकादीनामपि तमः प्राप्तिरुक्ता ।</p>
<p>वचांसि चास्य स्वीचक्रुराश्वेव जिनादिदैत्याः । ते ज्ञानधर्मावपहाय पापा विमोहिता देववरेण सर्वे ॥</p>
<p>जग्मुस्तमोन्धं क्षणिकं समस्तं ज्ञानं न सच्चेति दृढं स्मरन्तः ॥ इति जिनादिदैत्यानां तमः प्राप्तिरुक्ता ।</p>
<p>तथा–</p>
<p>चतुःसहस्त्रे त्रिदशोत्तरे गते संवत्सराणां तु कलौ पृथिव्याम् ।</p>
<p>जातः पुनर्विप्रतनुः स भीमो दैत्यैर्निगूढं हरितत्त्वमाह ।</p>
<p>तदैव कृष्णाऽपि भुवि प्रजाता प्रीत्यै हरेरन्धतमस्यपातयत् ॥</p>
<p>महासुरानिति । मध्वावतारे द्रौपद्या दैत्यानामन्धतमःप्राप्तिरुक्ता ॥</p>
<p>सुयोधनाद्या यदि मे सुपापा आरब्धपुण्यक्षयमाप्य नित्यम् ।</p>
<p>निःशेषसौख्योज्ज्ञितनित्यदुःखेऽवशाः पतिष्यन्त्यपुनर्निवृत्ताः ॥</p>
<p>इति पुण्यभोगानन्तरं दुर्योधनादीनां तमः प्राप्तिरुक्ता ॥ एवमन्येषां तत्र तत्रेदानीमेव तमःप्राप्तिरुक्ता । अतो दैत्यानां ब्रह्मप्रलय एव तमः प्राप्तिरिति न नियमः ।</p>
<p>नन्वेवं ब्रह्मणः प्रतिदिनं रामकृष्णाद्यवताराणामावश्यकत्वात्तत्र सुराणकमन्थरा जरासन्धहंसडिबिकशिशुपालदुर्योधनादिजिनादिदैत्यानामुत्पत्त्यभावेऽवतारवैयर्थ्यमेव स्यात् । न चान्ये कलिजरासन्धादय इति वाच्यम् । एकस्मिन्नेव ब्रह्मकल्पेऽनेककल्पादिपदयोग्यानां सद्भाव उत्पत्तौ च प्रमाणाभावात् । तेऽप्येवं ब्रह्मवद्गणा इत्यतिदेशबलाद्ब्रह्मादिवदेव तेषामेकैकस्मिन्ब्रह्मकल्पे एकैकस्योत्पत्तितमः साधनपूर्तितमः प्राप्तीनामावश्यकत्वात् । किञ्च भेजे खगेन्द्रध्वजपादमूलमिति परीक्षितो राज्ञो वैकुण्ठलोकप्राप्तेरुक्तत्वेन तस्यापीदानीमेव मुक्तिप्रसङ्गात् । तथा केषाञ्चिद्भक्तानां युद्धादिकाले रामकृष्णाद्यवतारदर्शनान्मुक्तिं गता इत्युक्तत्वेन तेषामपि ब्रह्मणा सह मुक्तिर्न स्यादिति चेत् । अत्र केचित् । प्रतिदिनं मन्थराजरासन्धाद्या भिन्नभिन्ना एवोत्पद्यन्त इत्याहुः । तन्न । प्रमाणाभावादित्युक्तत्वात् । वयं तु ब्रूमः । मन्थरादय एकांशेन तमःप्राप्ताः । अन्यांशेन मूलरूपं प्राप्ताः सन्तः पुनः पुनः प्रतिदिनमंशेनोत्पत्स्यन्त इति । अन्यथा तमोन्धं गता इति भूतार्थकक्तप्रत्ययानुपपत्तेः । न च भेजे खजेन्द्रध्वजपादमूलमित्यत्राप्यतीतार्थकलिटा परीक्षिदादीनामपि मोक्षः स्यादिति वाच्यम् । तेषां साधनपूर्तेर्जातत्वेन मोक्षस्य निश्चिततया एष्यत्तु निश्चितं यत्तदतीतत्वेन भण्यत इति प्रमाणबलेनातीतव्यवहारोपपत्तेः । वैकुण्ठलोकेऽमुक्तस्थानवासाभिप्रायेण वा तदुपपत्तेश्च । न च मन्थरादीनामपि साधनपूर्त्यभिप्रायेण वाऽनित्यनरकाभिप्रायेण वा तद्व्यपदेशःस्यादिति वाच्यम् । विशेषप्रमाणाभावात् । परीक्षिदादौ तु विशेषप्रमाणसद्भावात् । तथाहि <strong>निर्णये-</strong></p>
<p>अन्ये तु देवांशभवाः समस्ताः स्वमूलरूपैक्यमवापुराशु ।</p>
<p>देवांशजा ये तु समस्तशस्ते स्वमूलरूपं समवाप्य काले ॥</p>
<p>स्वतारतम्यानुसृतां विमुक्तिं प्राप्स्यन्ति नात्रापि विचार्यमस्ति ।</p>
<p>पुनश्च ते स्थानमवाप्य सर्वे स्वीयं परान्ते तु विमुक्तिमाप्नुयुः ॥ इति ।</p>
<p>दैत्यानां तु–</p>
<p>कर्मक्षयादेव सुरेतरास्तु पुण्यक्षयं प्राप्य भुवि प्रजाताः ।</p>
<p>चतुःसहस्त्रं त्रिदशोत्तरं गते संवत्सराणामनुभूय दिव्यान् ॥</p>
<p>भोगान्नरत्वेऽपि सदेश्वरोऽहमसज्जगच्चेति धियाऽऽनुवंस्तमः ॥ इति ।</p>
<p>किञ्च परीक्षितो वैकुण्ठलोकात्पुनर्भूलोकप्राप्तिरुक्ता <strong>निर्णये-</strong></p>
<p>तेषां प्रदत्तेष्वभिवाञ्छितेषु वैचित्रवीर्यः सह भार्ययैव ।</p>
<p>सम्मन्त्र्य निःशेषरणे हतानां सन्दर्शनं प्रार्थितवांस्तमीशम् ॥</p>
<p>ततस्तु ते सत्यवतीसुतस्य सर्वेश्वरस्याऽज्ञया सर्व एव ।</p>
<p>समागताः स्वर्गलोकात्क्षणेन दत्ता च दिव्या दूगमुष्य राज्ञः ॥</p>
<p>ऊषुश्च रात्रिं परमाज्ञयैव सर्वे स्वभार्यासहिता यथा पुरा ।</p>
<p>तृप्तः सदारो नृपतिश्च तत्र सर्वेऽपि दृष्ट्वा महदद्भुतं तत् ॥</p>
<p>अथाऽज्ञयैवास्य परस्य सर्वाः स्त्रियो निजेशैः सहिता ययुः स्वः ।</p>
<p>विनोत्तरां तां तु कथां निशम्य पारीक्षितोऽयाचत तादृष्टिम् ॥</p>
<p>तं चानयामास तदैव कृष्णो ह्यचिन्त्यशक्तिः स विकुण्ठलोकात् ।</p>
<p>दृष्ट्वा स पारीक्षित आप तुष्टिं स्वतातमीशेन समाहृतं पुनः ॥</p>
<p>सम्पूज्य तं कृष्णमपीशवन्द्यं क्षमापयामास परीक्षिदात्मजः ॥ इति ।</p>
<p>नहि परीक्षितो लिङ्गभङ्गेन वैकुण्ठलोकप्राप्त्यङ्गीकारे पुनरागमनं युज्यते । न च मन्थरादीनामंशेन तमः प्राप्तिसत्त्वे लिङ्गभङ्गोऽस्ति न वा । नेतिपक्षे तमः प्राप्तिर्न स्यात् । लिङ्गभङ्गे चांशान्तरेण भूमावुत्पत्तिर्न स्यादिति वाच्यम् । सांशजीवानां लिङ्गशरीरस्यापि सांशत्वेन मन्थरादीनां लिङ्गभङ्गसम्भवात् । अंशान्तरेण भूमावुत्पत्तिसम्भवाच्च । अन्यथा वाय्वादीनामपि भीमार्जुनादिरूपेण भूमावुत्पत्तिर्न स्यात् । लिङ्गशरीराभावात् । अतो मन्थरादीनामंशेन तमःप्राप्तिर्युक्तैव ॥</p>
<p>नित्यसंसारिणां मुक्तिमाह—<strong>नित्यसंसारिणामपीति</strong> ।</p>
<p><strong>नित्यसंसारिणामपि लिङ्गभङ्गः ॥ ५५३ ॥</strong></p>
<p>केचित्तु नित्यसंसारिणां न लिङ्गभङ्ग इति मन्यन्ते । तान्विपक्षे बाधकोत्त्या निराकरोति- <strong>अन्यथेति</strong> ।</p>
<p><strong>अन्यथा तत्स्वरूपमात्रस्य कदाप्यनुभवाभावप्रसङ्गात् । साधनानुष्ठानवैयर्थ्यप्रसङ्गाच्च ॥ ५५४ ॥</strong></p>
<p>ननु नित्यसंसारिणां लिङ्गभङ्गाङ्गीकारे त्रिदिवनिरयभूगोचरान्नित्यबद्धानिति वायुस्तुतिविरोधः । मानुषा मध्यमा ये तु सृतियोग्याः सदैव हि । <strong>इति निर्णयविरोधः</strong> । मानुषा मिश्रमतयः सृतियोग्याः सदैव हि। इत्यनु– **व्याख्यानविरोधः **।</p>
<p>उत्तमा मुक्तियोग्यास्तु सृतियोग्यास्तु मध्यमाः ॥</p>
<p>इति <strong>गीतातात्पर्यविरोधः</strong> । एवं नित्यावर्तास्तु मध्यमा इति <strong>तत्त्वसङ्ख्यानविरोधः</strong> । तथा च बहुप्रमाणविरोध इति चेत् <strong>। उच्यते</strong> । लिङ्गभङ्गाङ्गीकारेऽपि नित्यसंसारिणामेवंरूपत्वं युज्यत एव । तेषां सर्वदा सृतियोग्यत्वं नाम संसारावस्थायां यथा दुःखमिश्रसुखानुभवस्तथा लिङ्गभङ्गानन्तरमपि सुखमिश्रदुःखानुभव एव । तस्मात्सर्वदा सृतिगा इति व्यपदेशः । कदाप्यननुभूयमानस्वरूपसद्भावे प्रमाणाभावाच्च । मुक्तियोग्यस्य वैकुण्ठादिलोकवत्तमोयोग्यस्य तमोवन्नित्यसंसारिणां नियतस्थानाभावमात्रेणैव सर्वदा स्वर्गनिरयभूसञ्चारित्वेन च नित्यबद्धत्वव्यपदेशोपपत्तेश्च । इयांस्तु विशेषः । संसारे सुखानन्तरं दुःखं दुःखानन्तरं च सुखं मुक्तौ तु युगपदेव सुखदुःखमिश्रस्वरूपानुभव इति । तदुक्तं सूत्रे भाष्ये च । ॐ नित्योपलब्ध्यनुपलब्धिप्रसङ्गोऽन्यतरनियमो वाऽन्यथा ॐ । व्यक्त्यनङ्गीकारे देवानां नित्योपलब्धिरानन्दादीनामसुराणां नित्यानुपलब्धिर्मनुष्याणां नित्योपलब्ध्यनुपलब्धी प्रसज्येते इति त्रयाणामावरणमभिधाय मोचकज्ञानमुक्तम् ॥</p>
<p>विज्ञानेनात्मयोग्येन निजरूपे व्यवस्थितिः ।</p>
<p>सम्यज्ज्ञानं तु देवानां मनुष्याणां विमिश्रितम् ।</p>
<p>विपरीतं तु दैत्यानां ज्ञानस्यैवं व्यवस्थितिः ॥ इति ।</p>
<p>**टीकायामपि **यदि जीवस्वरूपस्याऽनन्दादिरूपत्वमङ्गीकृत्यावरणाभावाव्यक्तिरावरणनिवृत्तिर्मोक्षे नाङ्गीक्रियते तर्हि देवादीनां मोक्षयोग्यानां नित्यमानन्दाद्यनुभवः स्यात् । असुरादीनां न कदाप्यानन्दाद्यनुभवः स्याद् दुःखाद्यनुभव एव भवेत् । मध्यममानुषाणां च नित्यमानन्दादीनामुपलब्धिः केवलतदुपलब्ध्यभावो दुःखाद्युपलब्धिश्च समैव स्यात् । आवरणाभावेऽनुभवाभावायोगादिति । अतोऽस्त्येवाविद्यावरणं भगवत्प्रसादेन तन्निवृत्तिश्चेति भाव इति । तत्त्वप्रदीपिकायामपि नित्योपलब्धिसूत्रे साधनसम्पत्त्याऽऽवरणनिवृत्तिः सम्मता । तथाहि तद्वाक्यानि –</p>
<p>मुक्तियोग्या विनैव साधनसम्पत्त्या नित्यव्यक्ताऽनन्दा भवेयुः । तमोयोग्याः संसृतावपि सुखलेशहीना नित्यदुःखिनो भवेयुः । सृतियोग्या नित्यमिश्रा भवेयुरिति ॥</p>
<p>तथा चाऽवरणनिवृत्तिरभिप्रेता । <strong>माघमाहात्म्ये शाण्डिल्यतत्त्वेऽपि</strong>–</p>
<p>नित्यं सृतिस्था द्विविधाः स्वर्गमात्रैकभागिनः ।</p>
<p>पतमानास्तथा केचित्स्वर्गेषु नरकेषु च ॥ इति ।</p>
<p>**गरुडपुराणेऽपि **स्पष्टमुक्तो लिङ्गभङ्ग इति ।</p>
<p>नन्वर्चिरादिमार्गेण गतानां पुनरावृत्तिसद्भावे पुनः संसारित्वाऽपत्त्या साधनानुष्ठानवैयर्थ्यं स्यादित्यत आह- <strong>जनलोकमारभ्येति</strong> ।</p>
<p><strong>जनलोकमारभ्योर्ध्वलोकं गतानां न पुनरावृत्तिः ॥ ५५५ ॥</strong></p>
<p>स्वर्गं गतानां जनानां क्षीणे पुण्ये मत्यलोकं विशन्तीत्यादिश्रुतिभिः पुनरा- वृत्तिसत्त्वात् । महर्लोकगतानामपि केषाञ्चित्पुनरावृत्तिः केषाञ्चिदनावृत्तिश्वोक्ता <strong>द्वितीयतात्पर्ये-</strong></p>
<p>मन्वन्तरायुषः स्वर्ग्या महर्लोके तु काल्पिकाः ॥ इति ।</p>
<p>ईयुस्त्रीन्कर्मणा लोकान् ज्ञानेनैव तदुत्तरान् ।</p>
<p>तत्र मुख्या हरिं यान्ति तदन्ये वायुमेव तु ॥</p>
<p>अपक्वा ये न ते यान्ति वायुं वा हरिमेव वा ।</p>
<p>स्थानमात्राऽश्रितास्ते तु पुनर्जनिविवर्जिताः ॥ इति ।</p>
<p><strong>एकादशतात्पर्येऽपि-</strong></p>
<p>नित्यशो भगवद्रूपस्याऽपरोक्ष्येण दर्शनम् ।</p>
<p>मुहूर्तमात्रं ज्ञानं स्यान्महाज्ञानं ततोऽधिकम् ॥</p>
<p>ज्ञानेन ब्रह्मलोकः स्यान्महाज्ञानाद्धरेर्गतिः ।</p>
<p>सदैवाखण्डितं ध्यानं तप इत्युच्यते बुधैः ॥</p>
<p>अपरोक्षदृशा युक्तं नित्यं षण्मात्रकालया ।</p>
<p>अपरोक्षदृशा नित्यमेकमात्रयुजा युतम् ॥</p>
<p>योगनामा समुद्दिष्टं ध्यानं नित्यमखण्डितम् ।</p>
<p>तच्चतुर्भागया युक्तमपरोक्षदृशा युतम् ॥</p>
<p>पादयोगाख्यमुद्दिष्टं ध्यानं नित्यमखण्डितम् ।</p>
<p>पादयोगान्महर्लोको जनोलोकस्तु योगतः ॥</p>
<p>तपसस्तु तपोलोकः प्राप्यते नान्यतः क्वचित् ॥ इति ।</p>
<p>जनलोकं गतानां तु ब्रह्मकल्पपर्यन्तमवस्थानं न पुनरावृत्तिः ।</p>
<p>आब्रह्मणो जनाद्यास्तु महर्लोकेऽपि ये वराः ॥ <strong>इति तात्पर्योक्तेः</strong> ।</p>
<p>नन्वेवं जनलोकमारभ्याप्युपरि विद्यमाना लोका नापुनरावृत्तिमन्तः ॥</p>
<p>आब्रह्मभुवनाल्लोकाः पुनरावर्तिनोऽर्जुन ।</p>
<p>मामुपेत्य तु कौन्तेय पुनर्जन्मन विद्यते ॥</p>
<p>इति <strong>गीतायां</strong> वैकुण्ठलोकमात्रस्यापुनरावृत्तिमत्त्वोक्तेरिति चेन्न । गीताभाष्येऽस्य श्लोकस्यान्यथाव्याख्यातत्वात् । तथाहि तत्र <strong>भाष्यम्</strong>— महामेरुस्थब्रह्मसदनमारभ्य न पुनरावृत्तिः ॥ तच्चोक्तं नारायणगोपालकल्पे-आमेरुब्रह्मसदनादाजनान्न जनिर्भुवि ॥ इति ।</p>
<p>तदर्थः <strong>प्रमेयदीपिकायामुक्तः</strong> - महामेरुस्थितेति परतः स्थितानाम् । एवं जनलोकमारभ्येत्यपि ग्राह्यम् । अनेनैवं व्याख्यातं भवति महामेरुस्थब्रह्मसदनं जनलोकं चाऽरभ्य न पुनरावृत्तिः । आब्रह्मभवनादेवमाजनाच्चार्वाक् भवा एव लोकाः पुनरावर्तिनः परे न पुनरावर्तिन इति ॥ नन्वेवं जनलोकादौ विद्यमानानां देवानां भूमावंशेनोत्पत्तिविनाशदर्शनात्कथमाजनान्न जनिर्भुवीत्युक्तमिति चेन्न । अंशेनोत्पत्तिं लयं च विना वाय्वादीनां प्रलये पुनरावृत्तिं च विना मूलरूपे जन्माभावस्य विवक्षितत्वात् ।</p>
<p>तदुक्तं <strong>गीतातात्पर्ये-</strong></p>
<p>नियमाज्जन्मनोऽभावो मुक्तस्यैव तथाऽपि तु ।</p>
<p>महर्लोकमतीतानां न जन्मांशलयौ विना ।</p>
<p>तत्राप्यवश्यं तत्स्थानं तैः क्षिप्रं पुनराप्यते ॥ इति ।</p>
<p>नन्वेवं रैवतस्य राज्ञोऽर्चिरादिमार्गेण सत्यलोकं गतस्य पुनर्भूमिं प्रत्यागमनं निर्णयोक्तं कथम् । ब्रह्मवाय्वादिदेवानां द्वारकायां कृष्णकृतयज्ञे परिचर्याकरणं नारदादीनां पुनः पुनर्गमनागमनादिकं च निर्णयोक्तं कथमिति चेदुच्यते । ब्रह्मनाड्योत्क्रान्तानामर्चिरादिमार्गेण गतानामेव पुनरावृत्त्यभावस्य विवक्षितत्वात् । रैवतस्य ब्रह्मनाड्योत्क्रान्तत्वाभावात् । ब्रह्मवाय्वादीनामपि तथात्वाभावात् । अतो न विरोधः । नन्वेवमपि शुकाचार्योपदेशेनापरोक्ष- ज्ञानवतः सत्सङ्गत्यान्तकाले भगवत्स्मरणवतो गङ्गायां स्वकलेवरत्यागवतोऽर्चिरादिमार्गेण वैकुण्ठलोकं गतस्य परीक्षितः कथं व्यासाज्ञया पुनर्भूमावागमनं जनमेजयादीनां सन्दर्शनार्थं निर्णयोक्तमिति चेन्न । ईश्वराचिन्त्यशक्त्या पुनरागमनसम्भवात् । अत एव <strong>निर्णये</strong> । तदैव-</p>
<p>कृष्णो ह्यचिन्त्यशक्तिः स विकुण्ठलोकात् । इत्यचिन्त्यशक्तिरुक्ता ।</p>
<p>यद्वा चरमशरीरेऽर्चिरादिमार्गं गतानामेव पुनरावृत्त्यभावो विवक्षितः । परीक्षितस्तु पुनः पुनः प्रतिदिनं कृष्णावतारे भूमावुत्पत्तेरावश्यकत्वेन तच्छरीरत्यागस्य चरमशरीरात्यागरूपत्वात् । न च ब्रह्मणः प्रतिदिनं भिन्नभिन्न एव परीक्षिद्भविष्यतीति वाच्यम् । अनेकेषां परीक्षिदादीनां कल्पने प्रमाणाभावादित्युक्तत्वादित्यलम् ।</p>
<p>देवादिव्यतिरिक्तानां ब्रह्मनाड्योत्क्रमणमर्चिरादिमार्गश्चोक्तः । देवादीनां तु कथं मोक्ष इत्यत आह- देवादीनां त्विति ।</p>
<p>**देवादीनां तु नोत्क्रमणं न वार्चिरादिमार्गः ॥ ५५६ ॥ **</p>
<p><strong>तदुक्तमुत्क्रान्तिपादीयानुव्याख्याने-</strong></p>
<p>उत्क्रान्तिमार्गौ देवानां न प्रायेण भविष्यतः ॥ इति ।</p>
<p>नन्विन्द्रादिदेवानामर्जुनादिमानुषावतारे उत्क्रान्तिमार्गयोर्दर्शनात्कथमित्यत आह- <strong>मानुषादिषु जातानामिति</strong> ।</p>
<p><strong>मानुषादिषु जातानां तूत्क्रमणं मार्गश्च भवति । तदा न मुक्तिः ॥ ५५७ ॥</strong></p>
<p>तदुक्तं <strong>तत्रैवानुव्याख्याने-</strong></p>
<p>जातानां मानुषे लोके देवानां तु कदाचन ।</p>
<p>उत्क्रान्तिमार्गौ भवतो न तदा मुक्तिरिष्यते ॥ इति ॥</p>
<p>तर्हि कथं तेषां मुक्तिरित्यत आह-<strong>किन्त्विति</strong> ।</p>
<p>**किन्तूत्तमेषु देहलयानन्तरमेव ॥ ५५८ ॥ **</p>
<p>तदुक्तं <strong>तत्रैवानुव्याख्याने-</strong></p>
<p>स्रष्टृष्वेव तु सृज्यानां प्रवेशो ब्रह्मणो लये ।</p>
<p>देवानां मार्ग उद्दिष्टो नार्चिरादिर्न चोत्क्रमः ।</p>
<p>लयाच्चैवार्चिरादीनां लोकानामपि सर्वशः ।</p>
<p>कथं मार्गो भवेत्तेषां विशतामुत्तमं स्वतः ॥ इति ।</p>
<p>कस्य कस्य कस्मिन्कस्मिल्ँलय इत्यतस्तदुपपादयति&ndash; <strong>देहलयक्रमस्त्विति</strong> ।</p>
<p>**देहलयक्रमस्तु मार्गौ द्वौ गरुडमार्गः शेषमार्गश्चेति ॥ ५५९ ॥ **</p>
<p>अत्र सर्वेषां देवानां गरुडमार्गशेषमार्गाभ्यामेव लयो न त्वव्यवस्थये- त्यभिप्रायेण सुधोक्तमार्गद्वयमनुवदति - <strong>मार्गों द्वाविति ।</strong></p>
<p>गरुडमार्गप्रविष्टदेवानाह -<strong>तत्र गरुड</strong> इत्यादिना ।</p>
<p><strong>तत्र गरुडः सौपर्णी इन्द्रो गुरुः सूर्योऽग्निरिति गरुडमार्गः । शेषो वारुणी कामोऽनिरुद्धः सोमो वरुण इति शेषमार्गः । अग्नेः सूर्ये लयः सूर्यस्य गुरौ लयः गुरोरिन्द्रे लय इन्द्रस्य सौपर्ण्य लयः सौपर्ण्याश्च गरुडे लयः । एवं वरुणस्य सोमे लयः सोमस्यानिरुद्धे लयो ऽनिरुद्धस्य कामे लयः कामस्य वारुण्यां लयः वारुण्यास्तु शेषे लयः ॥ ५६० ॥</strong></p>
<p>अत्र गरुडमार्गशेषमार्गगतदेवानां सरस्वत्यां समावेशस्तस्याश्चतुर्मुखे लय इति विवेकः । गरुडमार्गयोग्यदेवाश्चोक्ता <strong>उत्क्रान्तिपादीयानुव्याख्याने-</strong></p>
<p>सूर्योऽग्नियुक्तो गुरुमाप्य तेन शक्रं सहैतेन सुपर्णपत्नीम् ।</p>
<p>तया सुपर्णं सह तेन वाणीं ब्रह्माणमेतद्गत एव याति ॥ इति ।</p>
<p>शेषमार्गप्रविष्टान्देवानाह– <strong>शेष</strong> इत्यादिना । तदुक्तं <strong>तत्रैवानुव्याख्याने</strong>-</p>
<p>सोमस्तु वारीशयुतोऽनिरुद्धं विशत्यसौ काममसौ च वारुणीम् । सा शेषदेवं स गिरं च सैव वायुं विशत्यञ्ज इतीह निर्णयः ॥ इति ।</p>
<p>ननु गरुडमार्गे गरुडादिषड्देवानां शेषमार्गे शेषादिषड्देवानामेवोक्तेरन्येषां देवानां देहलयो न स्यादित्यत आह- <strong>अन्येषामित्यादिना</strong> ।</p>
<p><strong>अन्येषां तु केषाञ्चिद्गरुडमार्गे केषाञ्चिच्छेषमार्गे प्रवेशः । तथाहि भृग्वादीनां दक्षे लयः दक्षस्येन्द्रे लय इति गरुडमार्गप्रवेशः ॥ ५६१ ॥</strong></p>
<p><strong>तदुक्तमनुव्याख्याने-</strong></p>
<p>भृग्वादयो दक्षमवाप्य तेन प्राप्येन्द्रमेतेन सुपर्णपत्नीम् ।</p>
<p>विशन्तीति । अत्र वसिष्ठमरीच्यादीनां ग्रहणमिति <strong>सन्न्यायरत्नावली</strong> ।</p>
<p><strong>आकाशाभिमानिन इति-</strong></p>
<p><strong>आकाशाभिमानिनो गणेशस्य पृथिव्यभिमानिन्या धरायाश्च गुरौ लय इति गरुडमार्गप्रवेशः ॥ ५६२ ॥</strong></p>
<p><strong>तदुक्तमनुव्याख्याने-</strong></p>
<p>आकाश उर्वी च गुरुं प्रविश्य तेनैव यातः पुरुहूतदेवम् ॥ इति ।</p>
<p>कर्मजदेवानामिति–</p>
<p>**कर्मजदेवानां प्रियव्रतगययोश्च स्वायंभुवमनौ लयः स्वायंभुवमनोरिन्द्रे लयः मरुद्गणानां जयादीनामपीन्द्रे लयः यमस्य मनौ लयः निरृतेश्च यमे लयः पितॄणां यमे लयः ॥ ५६३ ॥ **</p>
<p><strong>तदुक्तमनुव्याख्याने-</strong></p>
<p>विशन्ति ये मनवो राजमुख्या मनुं प्रविश्यात्र गता महेन्द्रम् ॥ इति ।</p>
<p>तदर्थस्तु <strong>सुधायामुक्तः-</strong> ये मनवो वैवस्वताद्या ये च राजमुख्याः प्रियव्रताद्यास्ते स्वायंभुवमनुं प्रविश्यात्र स्वायंभुवमनौ गता वर्तमाना महेन्द्रं विशन्तीति ॥ <strong>नयचन्द्रिकायां</strong> तु ये मनवो वैवस्वतादयः पृथ्वादयो राजमुख्याश्च ते स्वायंभुवमनुं प्रविश्य तद्वारेण महेन्द्रं गता भवन्तीत्युक्तम् । केचित्तु कर्मजदेवानां पृथ्वादीनां वैवस्वतादिमनूनां च पुष्करावरत्वं मन्यमाना देहलयं नाङ्गीकुर्वन्ति । त उपेक्ष्याः । <strong>सुधानयचन्द्रिकाविरोधात् ।</strong> न <strong>चानुव्याख्यानसुधानयचन्द्रिकासु</strong> वैवस्वतादीनां स्वायंभुवमनौ प्रवेशमात्रमुक्तं न तु तत्र देहलयः । यथा तत्रैव, वर्णाश्रमाचाररता मनुष्या धर्मं मनुं सोऽपि समेति काल इति मनुष्योत्तमानां धर्मप्रवेशो न तु देहलय उक्तस्तद्वदिति वाच्यम् । <strong>तद्व्याख्यानसुधायाम्</strong> उक्तस्यापवादमाह - व<strong>र्णाश्रमेति</strong> । एतच्च प्रसङ्गान्मुक्तौ प्रवेशमात्रमुक्तं न तु देहलयः । तेषामुत्क्रमणस्य विद्यमानत्वादित्यनेन मनुष्योत्तमव्यतिरिक्तानां देहलयस्य सम्मतत्वात् । किञ्च कर्मजदेवानां देहलयानङ्गीकारेऽपि पितॄणां गन्धर्वाणामाजानजदेवानां च कर्मजदेवावराणां देहलयो न स्यात् । न वन्ह्यवराणामाजानजादीनां देहलयस्तदुत्तमानां कर्मजानां न देहलय इति वक्तुं युक्तम् । व्याहतेः । न चाऽजानजदेवानामपि न देहलय इति वाच्यम् । अग्नौ सर्वे देवा विलीयंतेऽग्नावग्नय इति भाष्येऽग्निपुत्राणामाजानजदेवतासमानानां लयस्योक्तत्वेनाजानजानामपि लयसिद्धेः । अन्यथा परस्परसाम्यस्य निर्णयाद्युक्तस्यानुपपत्तेरित्यलम् ।</p>
<p>मरुद्गणानां जयादीनां चेति । <strong>तदुक्तमनुव्याख्याने-</strong></p>
<p>प्रयाति धर्मं निरृतिस्तु शक्रं मरुद्गणाः पारिषदास्तथैव ।</p>
<p>वर्णाश्रमाचाररता मनुष्यधर्मं मनुं सोऽपि समेति काले</p>
<p><strong>तमेव सर्वेऽपितर</strong> इति । न च मरुतो मारुत इति भाष्योदाहृतश्रुतौ मरुद्गणस्य प्रधानवायौ लयोक्तेस्तद्विरोध इति वाच्यम् । इन्द्रद्वारा तदुपपत्तेः ॥</p>
<p><strong>अग्निपुत्राणामिति ।</strong></p>
<p><strong>अग्निपुत्राणामाजानजादीनामवशिष्टानां देवानां चाग्नौ लय इति गरुडमार्गप्रवेशः ॥ ५६४ ॥</strong></p>
<p>विशन्ति शिष्टा अपि हव्यवाहम् ॥ <strong>इत्यनुव्याख्यानोक्तेः</strong> ।</p>
<p>अग्नावग्नय इति श्रुतेश्चेति भावः । आजानजानां त्वग्नौ लय इति बोध्यम् ।</p>
<p><strong>भाष्ये तु-</strong></p>
<p>पृथिव्यामृभवो विलीयन्ते वरुणेऽश्विनावग्नावग्नयः ॥ इति ।</p>
<p>तथाऽऽकाश एव साध्या विलीयन्ते ॥ इति ।</p>
<p>ऋभवः पृथिव्यां वरुण आपोऽग्नयस्तेजसि मरुतो मारुते आकाशे विनायका विलीयन्त इत्युक्तम् । तत्र यद्यपि पृथिव्यामृभूणां लयोऽनुपपन्नः । उभयोरप्युक्तशेषशतस्थान्तर्गतत्वेन समानत्वात् । शतस्थदेवाश्च <strong>तत्त्वप्रदीपिकायां</strong> सङ्गृहीतास्त एवास्मद्गुरुपादैश्च सङ्गृहीताः-</p>
<p>मरुद्रुद्राऽदित्यवसुविश्वेदेवा बृहस्पतिः ।</p>
<p>भृग्वश्विनौ च रोदस्यौ पितृपाश्च शतं सुराः ॥ इति ।</p>
<p>तथाप्यृभ्वपेक्षया पृथिव्याः किञ्चिद्गुणाधिक्यं च वक्तव्यमेव मरुद्गणवत् । प्रधानवाय्वाऽहङ्कारिकप्राणप्रवहव्यतिरिक्तानां प्राणादिमरुतामुक्तशेषशतस्थान्तर्गतत्वेऽपि ।</p>
<p>मरुतश्च समाः सर्वे सप्त तेषु प्रधानकाः ॥ इति <strong>दशमतात्पर्ये</strong> । प्राणादयः पञ्चमरुत्प्रवीरा इति निर्णये च किञ्चिदाधिक्योक्तेस्तन्यायेन पृथिव्याः किञ्चिदाधिक्यमिति न कश्चिद्दोषः ।</p>
<p>पुनः केषांचिच्छेषमार्गमाह – <strong>गन्धर्वाणामित्यादिना</strong> ।</p>
<p><strong>गन्धर्वाणां कुबेरे लयः । कुबेरस्य सोमे लयः ॥ ५६५ ॥</strong></p>
<p><strong>तदुक्तमनुव्याख्याने–</strong></p>
<p>सुरानुगाः सर्वे कुबेरं स च सोममेवैति ॥</p>
<p><strong>सनकादीनां त्विति-</strong></p>
<p><strong>सनकादीनां तु कामे लयः ५६६ ॥</strong></p>
<p>सनादयो यतयः कामदेवं विशन्तीत्यनुव्याख्यानोक्तेः ।</p>
<p><strong>विष्वक्सेनस्येति-</strong></p>
<p><strong>विष्वक्सेनस्यानिरुद्धे लय इति शेषमार्गप्रवेशः ॥ ५६७ ॥</strong></p>
<p>सर्वेऽनिरुद्धं पृतनाधिपाद्यास्तुरश्रुतिर्हीत्थमियं विमुक्तिः ॥ <strong>इत्यनुव्याख्यानोक्तेः</strong> ।</p>
<p>गरुडमार्गशेषमार्गयोरन्तिमावधित्वेनोक्तयोर्गरुडशेषयोर्लयमाह– <strong>गरुडशेषयोश्चेति ।</strong></p>
<p><strong>गरुडशेषयोश्च सरस्वत्यां लयः । सरस्वत्याश्चतुर्मुखे लयः ॥ ५६८ ॥</strong></p>
<p>तत्र प्रमाणमुक्तमधस्तात् ।</p>
<p>इदानीं चतुर्मुखस्य लयमाह-<strong>चतुर्मुखस्येति</strong> ।</p>
<p><strong>चतुर्मुखस्य लक्ष्मीद्वारा परमात्मनि लयः ॥ ५६९ ॥</strong></p>
<p><strong>लक्ष्मीद्वारेति-</strong></p>
<p>प्राणस्तेजसि तेजः परस्यां देवतायाम् ॥ इति श्रुतेः ।</p>
<p><strong>भाष्येऽपि-</strong></p>
<p>प्राणस्य तेजसि लयो मार्गमात्रमुदाहृतम् ॥ इति ।</p>
<p>ननु स्वायम्भुवमनोर्न देहलयो युक्तः । <strong>ईशावास्योपनिषदि तद्भाष्ये</strong> चार्चिरादिमार्गोक्तेः । ‘अग्ने नय सुपथा राये&rsquo; अस्मान् । इत्युपनिषत् ॥</p>
<p>नय नो मोक्षवित्तायेत्यस्तौद्यज्ञं मनुः स्वराड् ।</p>
<p>इति <strong>तद्भाष्यमिति</strong> चेन्न । स्वायम्भुवमनोर्मूलरूपस्यान्यस्य सद्भावेन तस्य लयोपपत्तेः । भूमौ जातस्य प्रियव्रतपितुः शरीरस्य नाशेऽप्युत्क्रान्त्याऽर्चिरादिमार्गसद्भावेऽपि बाधकाभावात् ।</p>
<p>तदुक्तं <strong>तृतीयभागवततात्पर्ययोः-</strong></p>
<p>कुशकाशमयं बर्हिरास्तीर्य भगवान्मनुः ।</p>
<p>अयजद्यज्ञपुरुषं लब्धं स्थानं यतो दृढम् ॥</p>
<p>स एवं स्वान्तरं निन्ये युगानामेकसप्ततिम् ।</p>
<p>वासुदेवप्रसङ्गेन परिभूतगतित्रयः ॥</p>
<p>शारीरा मानसा दिव्याः पर्यासे ये च मानुषाः ॥</p>
<p>भौतिकाश्च कथं क्लेशा बाधन्ते हरिसंश्रयम् ॥</p>
<p>इत्यत्र पर्यास इत्यस्य तात्पर्यं पर्यासे मानुषत्वेनावस्थानेऽपीति । तथा च न दोषः । अत्र ब्रह्माण्डान्तर्वर्तिनां ब्रह्मादीनां ब्रह्माण्डाद्बहिर्विद्यमानानां महदादितत्त्वाभिमानिनामंशिनां च देहलयो विवक्षितः । तथा हि-</p>
<p>काला जयाद्या अपि विष्णुपार्षदा यस्मादण्डात्परतः सम्प्रसूताः ।</p>
<p>नीचाः सुरेभ्यस्तत एव तेऽखिला विष्वक्सेनो वायुजः खेन तुल्यः ॥</p>
<p>इति निर्णयोक्ताण्डान्तःसृष्टविष्वक्सेनजयविजयादिसहपाठेनानुव्याख्याने ब्रह्मादीनां लयमुक्त्वा पुनरण्डाद्बहिर्विद्यमानत्तत्त्वाभिमानिनां देहलयप्रतिपादकभागवतश्लोकस्योदाहृतत्वात् । तच्छ्लोकस्तु—–</p>
<p>क्ष्मांभोऽनलानिलवियन्मन इन्द्रियार्थ</p>
<p>भूतादिभिः परिवृतः प्रतिसञ्जिघृक्षुः ।</p>
<p>अव्याकृतं विशति यर्हि गुणत्रयात्मा</p>
<p>कालं परं स्वमनुभूय परः स्वयम्भूः ॥ इति ।</p>
<p><strong>द्वितीयस्कन्धतात्पर्ये</strong> चायं श्लोको व्याख्यातः-</p>
<p>ज्ञानिनः प्रलये सर्वे ब्रह्मणा सह पार्थिवम् ।</p>
<p>परमात्मानमाविश्य वारिस्थं तत्समन्विताः ।</p>
<p>अग्निस्थं तद्युताश्चैव तेन नीताश्च वायुगम् ॥</p>
<p>नभोगतं तेन नीता मनः स्थं तद्युतास्तथा ।</p>
<p>ततो बुद्धिस्थमीशेशं ततोऽहङ्कारगं हरिम् ॥</p>
<p>ततो विज्ञाननामानं महत्तत्वगतं हरिम् ।</p>
<p>तत आनन्दनामानमव्यक्तस्थं जनार्दनम् ॥</p>
<p>प्राप्य नाऽवृत्तिमायान्ति शान्तिभूता निरामयाः ॥ इति ।</p>
<p>एवं ब्रह्मणो रूपविशेषस्य सरस्वत्यां लयः । महत्तत्वकालाद्यभिमानिदेवे स्वस्वरूपे च लयो बोध्यः ।</p>
<p>सृष्टिस्थितिसंहारादिप्रकरणे मोक्षप्रकरणम्</p>
<p><strong>तदुक्तमेकादशतात्पर्ये—</strong></p>
<p>गायत्री चैव सावित्री तथैव च सरस्वती ।</p>
<p>एवं त्रिरूपा प्रकृतिर्ब्रह्मपत्नी प्रकीर्तिता</p>
<p>महत्तत्वात्मको ब्रह्मा तज्जत्वात्तत्र लीयते ।</p>
<p>गुणाधिकः पतिरपि तस्याः सत्त्वादिभेदतः ॥</p>
<p>त्रिविधा मूलरूपायां प्रकृत्यां सा प्रलीयते ॥ इति ।</p>
<p>प्रकृतिर्मूलरूपा सा ब्रह्मपत्नी जगन्मया ।</p>
<p>पुरुषाभिधे विरिचे तु स स्वस्मिन्कालसंज्ञिते ।</p>
<p>कालाभिधो विरिञ्चस्तु महालक्ष्म्यां विलीयते ॥ इति ।</p>
<p>लक्ष्म्यास्तु हरेरत्यन्तसामीप्यं लयो लक्ष्म्याः प्रकीर्तित इति लयस्तत्रैव प्रतिपादितः । परमात्मनस्तु न सर्वथा लयः ।</p>
<p>तदुक्तं <strong>गीतातात्पर्ये–</strong></p>
<p>अनित्यत्वं देहहानिर्दुःखप्राप्तिरपूर्णता ।</p>
<p>नाशश्चतुर्विधो ज्ञेयस्तदभावो हरेः सदा ॥ इति ।</p>
<p>नन्वेवं ब्रह्मादीनां न देहलयो युक्तः । नृसिंहनेत्राग्निना तद्देहभस्मीभावस्य नृसिंहनखस्तुतावुक्तेर् यद्रोषोत्करदक्षनेत्रकुटिलप्रान्तोत्थिताग्नि-स्फुरत्खद्योतोपमविष्फुलिङ्गभसिता ब्रह्मेशशक्रोत्कराः ॥ इति । तथा-</p>
<p>ब्रह्मचर्मशिरःपट्टी दिक्पालोर्ध्वाङ्गभूषणः ।</p>
<p>द्वादशार्कशिरोदामा रुद्रशीर्षैकनूपुरः ॥</p>
<p>इत्यादिपुराणेषु ब्रह्मरुद्रादीनां लयं विनाऽपि देहत्यागोक्तेरिति चेन्न ।</p>
<p>उत्तमशरीरेषु लयं गतानामेव ब्रह्मादीनां प्रलयकाले शरीरान्तरं सृष्ट्वा नृसिंहस्य तेन क्रीडासम्भवात् ।</p>
<p><strong>तदुक्तमेकादशतात्पर्ये—</strong></p>
<p>आग्नेय्यान्ये धारणया दग्ध्वा देहं परं पदम् ।</p>
<p>यान्ति देवाः समस्ताश्च तेषामन्यां तनुं हरिः ॥</p>
<p>नृसिंहरूपी सर्वेषां भित्वा ताभिरलङ्कृतः ।</p>
<p>नृत्यते प्रलये देवः स्वयं कृष्णादिरूपवान् ।</p>
<p>अदग्ध्यैव तनुं याति नित्यानन्दस्वरूपतः ॥ इति ।</p>
<p>ननु वायुभारतीरुद्रपार्वतीनां चतुर्णां प्रलये देहलयोऽस्ति न वा । नेति पक्षे नित्यमुक्तत्वाऽपत्तिः । उत्तरकल्पे ब्रह्मपदाद्यनवाप्तिश्च स्यात् । लय- पक्षेऽधमेषु लयाभावात्परमात्मन्येव लयो वक्तव्यः । तथा च ब्रह्मादि - वत्पुनरुत्पत्त्यभावप्रसङ्ग इत्यत आह- <strong>उमाया इत्यादिना</strong> ।</p>
<p><strong>उमाया रुद्रे लयः । रुद्रस्य भारत्यां लयः । भारत्याश्च वायौ लयः । वायोश्च लक्ष्म्यां लयः ॥ ५७० ॥</strong></p>
<p><strong>तदुक्तमुत्क्रान्तिपादीयानुव्याख्यानसुधयोः</strong> - उमागिरीशावपि भारतीराविति स्म वाग्वेदगता ब्रवीतीति । उमारुद्रादिशब्दानामुमादि- परत्वस्याप्युक्तेः । <strong>सूत्रभाष्ययोरपि</strong> – ॐ वाङ्मनसि दर्शनाच्छब्दाच्च ॐ । वागभिमानिन्युमा मनोभिमानिनि रुद्रे विलीयत इत्यादि । <strong>वायोश्च प्रकृत्यां लय इति</strong> । तदुक्तं <strong>सूत्रभाष्ययोः</strong> - ॐ तदपीतेः संसारव्यपदेशात् ॐ । ‘प्रकृतौ विलीनः संसारमेति&rsquo; इति ।</p>
<p>ननूमादिवाय्वंतानां प्रकृतौ लयाङ्गीकारे तदा मुक्तिर्न स्यादित्याशङ्कामिष्टा पत्त्या परिहरति - तेषामिति ।</p>
<p><strong>तेषां तदा न मुक्तिः किन्त्वेतद्ब्रह्मकल्पानन्तरमेष्यत्कल्पे वायोर्ब्रह्मपदप्राप्तिः । भारती सरस्वती भविष्यति । रुद्रस्य शेषपदप्राप्तिः । उमा वारुणी भवष्यति । इत्येवं वाय्वादिचतुर्णां ब्रह्मादिभावानन्तरं मुक्तिः ॥ ५७१ ॥</strong></p>
<p>तदुक्तं <strong>सन्यायरत्नावल्याम्–</strong> उमागिरीशयोर्वारुणीशेषजन्मन्येव मुक्तिः । भारतीमुख्यवाय्वोरपि ब्रह्माणी ब्रह्मजन्मन्येव मुक्तिरिति ।</p>
<p><strong>द्वियस्कन्धतात्पर्येऽपि-</strong></p>
<p>एषां पदान्तराकाङ्क्षा वाय्वादीनां महात्मनाम् ।</p>
<p>आवर्त्य ते पुनर्यान्ति ज्ञानिनोऽपि निरामयाः ॥ इति ।</p>
<p><strong>गीताभाष्ये</strong> रुद्रस्य शेषभावानन्तरमेव मुक्तिरुक्ता–</p>
<p>स्थितप्रज्ञोऽपि यस्तूर्ध्वः प्राप्य रौद्रपदं पुनः ।</p>
<p>साङ्कर्षणं ततो मुक्तिमगाद्विष्णुप्रसादतः ॥ इति ।</p>
<p><strong>षष्ठतात्पर्येऽपि-</strong></p>
<p><strong>रुद्राद्याः शेषदेहस्थं</strong> विष्णुं सङ्कर्षणाभिधम् ।</p>
<p>शेषान्तर्यामिणं ज्ञात्वा स्वपदं प्रापुरञ्जसा ॥ इति ।</p>
<p>वायोर्ब्रह्मपदप्राप्तिरित्यादि । तदुक्तं तृतीयस्कन्धतात्पर्ये-</p>
<p>नियमाद्वायुरेवैको ब्रह्मत्वं याति नापरः ।</p>
<p>तस्मात्समानता मुक्तौ वायुत्वे किञ्चिदूनता ॥ इति ।</p>
<p><strong>बृहद्भाष्येऽपि-</strong></p>
<p>वायुरेव यतो ब्रह्मपदं नियमतो व्रजेत् ॥ इति ।</p>
<p><strong>निर्णयेऽपि-</strong></p>
<p>एको ब्रह्मा च वायुश्च वीन्द्रो रुद्रसमस्तथा ।</p>
<p>एको रुद्रस्तथा शेषो न कश्चिद्वायुना समः ।</p>
<p>वायुर्हि ब्रह्मतामेति तस्माद्ब्रह्मैव स स्मृतः ॥ इति ।</p>
<p>वायुत्वमाप्तः स हनूमदंशो ब्राह्मं पदं प्राप्य वृकोदरश्च । वागीश्वरीत्वं गतयैव कृष्णया सहैव मुक्तिं गमिताखिलोत्तमाम् ॥ इति च ।</p>
<p><strong>सन्यायरत्नावल्यामपि</strong> यस्मादुमादय एव महाकल्पान्तरे वारुण्यादिपदं प्राप्नुवन्तीति । <strong>छान्दोग्यभाष्यबृहद्भाष्यादावप्येवमेवोक्तमनुसन्धेयमिति</strong> ।</p>
<p>सर्वेषां लिङ्गभङ्गप्रकारमाह -<strong>एवमित्यादिना । विरजानानेनेति</strong> ।</p>
<p>**एवं लयानन्तरं चतुर्मुखदेहे प्रविष्टानामेतद्ब्रह्मकल्पे लिङ्गभङ्गयोग्यानां ब्रह्मणा सह विरजानदीस्नानेन लिङ्गभङ्गो जायते ॥ ५७२ **</p>
<p>तदुक्तं <strong>न्यायविवरणे–</strong></p>
<p>स्वोदयात्फलदं ज्ञानमादेहं कर्म वाऽऽरवेः ।</p>
<p>प्रारब्धकर्मशेषस्तु विरजातरणावधिः ॥</p>
<p>तथाऽपि प्रकृतेर्बन्ध ब्रह्मणा सह भिद्यते ।</p>
<p>शरीरे पाप्मनो हित्वा सर्वान्कामान्समश्नुते ॥</p>
<p>स तेजसि सूर्ये सम्पन्नो यथा पादोदरस्त्वचा विनिर्मुच्यत एवं हैव पाप्मना विनिर्मुक्तः समाप्नोति विरजां नदीं तत्सुकृतदुष्कृते विधूनत इति ।</p>
<p>विधेर्देहापगमने लिङ्गमात्रशरीरिणः ।</p>
<p>विरजायां कृतस्नाना ब्रह्मणा सह सर्वशः ।</p>
<p>त्यक्तलिङ्गास्ततः सर्वे स्वरूपेण व्यवस्थिताः ॥ इति <strong>विष्णुरहस्ये</strong> ।</p>
<p>ब्रह्मणा सह लिङ्गभङ्गो जायत इति ।</p>
<p><strong>तदुक्तमुत्क्रान्तिपादीयानुव्याख्याने-</strong></p>
<p>भगवन्तमनुप्राप्ता अपि तु ब्रह्मणा सह ।</p>
<p>परमं मोक्षमायान्ति लिङ्गभङ्गेन योगिनः ॥</p>
<p>प्राप्ता अपि परं देवं सहैव ब्रह्मणा पुनः ।</p>
<p>आनन्दव्यक्तिमायान्ति पूर्णां लिङ्गस्य भङ्गतः ॥ इति ।</p>
<p>अन्येषामपि साक्षात्तु मुक्तिः प्राप्यापि तं हरिम् ।</p>
<p>सहैव ब्रह्मणा भूयादिति शास्त्रस्य निर्णयः ॥ इति च ।</p>
<p>विरजानदी च कुत्रास्तीत्याकांक्षायामाह । <strong>विरजानदी चेति ।</strong></p>
<p><strong>विरजानदी च प्रधानाव्याकृताकाशयोर्मध्ये वर्तते । लक्ष्म्यात्मिका ॥ ५७३ ॥</strong></p>
<p>प्रधानपरमव्योम्नोरन्तरा विरजानदी ॥ <strong>इति पुराणवाक्यादित्यर्थः</strong> ।</p>
<p>इदमुपलक्षणम् । सैव वैकुण्ठपरिघाकारा रूपान्तरेणास्तीति ज्ञेयम् । तत्रापि <strong>पुराणवाक्यमेव</strong> मानम् ।</p>
<p>लिङ्गशरीरभङ्गो जायत इत्युक्तम् । तत्कीदृशमित्याकांक्षायां तत्स्वरूपमाह
-<strong>लिङ्गशरीरं चेति</strong> ।</p>
<p><strong>लिङ्गशरीरं च दशेन्द्रियाणि सूक्ष्मरूपाणि पञ्चप्राणाः सूक्ष्मरूपा मनश्च सूक्ष्मरूपम् आहत्य षोडशकलोपेतम् ॥ ५७४ ॥</strong></p>
<p>तदुक्तं <strong>चतुर्थस्कन्धतात्पर्ये-</strong></p>
<p>प्राणेन्द्रियान्तःकरणभेदेन त्रिविधं मतम् ॥</p>
<p>पञ्च पञ्चैव ते सर्वे प्राणा बुद्धीन्द्रियाणि च ।</p>
<p>कर्मेन्द्रियाणि च तथा तस्मात्पञ्चविधं स्मृतम् ॥</p>
<p>लिङ्गं षोडशकं प्राहुर्मनसा सह तत्पुनः ॥ इति ।</p>
<p><strong>चतुर्थभागवतेऽपि-</strong></p>
<p>एकं पञ्चविधं लिङ्गं त्रिवृत्षोडशविस्तरम् ।</p>
<p>एष चेतनया युक्तो जीव इत्यभिधीयते ॥ इति ।</p>
<p>ननु लिङ्गशरीरस्य कथं भङ्गः । प्रकृतिरूपत्वेनानाऽदिनित्यत्वादित्यत आह- <strong>तस्य भङ्गो नामेति</strong> ।</p>
<p><strong>तस्य भङ्गो नाम जीवसम्बन्धनाशः ॥ ५७५ ॥</strong></p>
<p>सर्वेषां विरजानदीस्नानकाले जीवान्परित्यज्य नद्यां पतन्ति । नद्यामेव प्लवन्त इत्याहुः ।</p>
<p>पक्षान्तरमाह– <strong>स्वरूपत एव नाश इति</strong> ।</p>
<p><strong>स्वरूपत एव नाश इति केचित् ॥ ५७६ ॥</strong></p>
<p>अनादित्वेऽपि प्रागभावाविद्यादिवत्स्वरूपत एव नाशः । तदुक्तं <strong>जिज्ञासाधिकरणसुधायाम्</strong> – अनादेः कीदृशो विनाश इति चेत् । स्वरूपध्वंस एवेति ।</p>
<p>ननु प्रलये भगवदुदरं प्रविष्टानां मुक्तानां कदा भोग इत्याकाङ्क्षायां प्रलये स्वरूपमात्रस्यानुभवः सृष्ट्यनन्तरं च विषयभोग इत्याह&ndash; प्रलयकाल इति ।</p>
<p>**प्रलयकाले सर्वेषां भगवदुदरे प्रवेशः । तदा न भोगः । किन्तु पुनःसृष्ट्यनन्तरं सृष्टिकाले भोगः ॥ ५७७ ॥ **</p>
<p>तदुक्तं <strong>निर्णये-</strong></p>
<p>दृष्ट्वा स चेतनगणान् जठरे शयाना</p>
<p>नानन्दमात्रवपुषः सृतिविप्रमुक्तान् ।</p>
<p>ध्यानं गतान्सृतिगतांश्च सुषुप्तिसंस्थान्</p>
<p>ब्रह्मादिकान्कलिपरान्मनुजांस्तथैक्षत् ॥</p>
<p>स्रक्ष्ये हि चेतनगणान्सुखदुःखमध्य-</p>
<p>सम्प्राप्तये तनुभृतां विहृतिं ममेच्छन् ॥ इति ।</p>
<p><strong>बृहद्भाष्येऽपि-</strong></p>
<p>प्रलये तु प्रविश्यैव भगवन्तं जनार्दनम् ।</p>
<p>स्थित्वा ज्ञानाविलोपेन निर्गच्छन्ति पुनस्ततः ॥</p>
<p>न च ज्ञानसुखादीनां तेषां सृष्टौ लयेऽपि वा ।</p>
<p>विशेषः कश्चिदन्तश्च बहिश्चैव रमन्ति ते ॥ इति ।</p>
<p><strong>तृतीयतात्पर्येऽपि-</strong></p>
<p>ब्रह्मा देवैः परिवृतः प्रलये परमेश्वरम् ।</p>
<p>प्रविश्य सर्गे तु पुनः श्वेतद्वीपे प्रमोदते ॥</p>
<p>ज्ञानधर्मफलांस्तत्र भोगान् भुक्त्वा लयं पुनः ।</p>
<p>नारायणं समाविश्य ज्ञानव्यक्तिं निजं सुखम् ॥</p>
<p>भुञ्जते त्वेवमेवैषां काले संसर्गनिर्गमौ ।</p>
<p>नित्यौ नित्यसुखं चैव सृष्टौ भोगास्तथोत्तमाः ॥ इति ।</p>
<p>मुक्तौ सर्वेषां न भोगसाम्यं किन्तु तत्तद्योग्यतानुसारेणेति वक्तुं मुक्तान्विभजति - <strong>तत्र भोगयोग्या इति</strong> ।</p>
<p><strong>तत्र भोगाश्चतुर्विधाः सालोक्यसामीप्यसारूप्यसायुज्यभोगवन्त इति ॥ ५७८ ॥</strong></p>
<p>तदुक्तं <strong>भाष्ये-</strong></p>
<p>सालोक्यं च समीपत्वं सारूप्यं योग एव च ।</p>
<p>इमामारभ्य सर्वत्र यावत्सु क्षीरसागरम् ।</p>
<p>पुरुषोऽनन्तशयनः श्रीमान्नारायणाभिधः ॥ इति ।</p>
<p>ननु <strong>तृतीयस्कन्धभागवते-</strong></p>
<p>सालोक्यसार्ष्टिसामीप्यसारूप्यैकत्वमित्युत ।</p>
<p>दीयमानं न गृह्णन्ति विना मत्सेवनं जनाः ॥</p>
<p>इति सार्ष्टिनामकमोक्षेण सह पाञ्चविध्योक्तेः कथं मोक्षश्चतुर्विध इति चेन्न । समानैश्वर्यभोगरूपसार्ष्टिमोक्षस्य सायुज्यमोक्षावान्तरप्रभेदत्वेनाविरोधात् । अत्र सायुज्यं नाम भगवन्तं प्रविश्य तच्छरीरेण भोगः । तस्याधिकारिणो देवाः</p>
<p><strong>तदुक्तमुत्क्रान्तिपादीयानुव्याख्याने-</strong></p>
<p>भोगस्तु सर्ववस्तूनां नरादीनां च विद्यते ।</p>
<p>तत्र प्रवेशो देवानामुत्तरोत्तरतः क्रमात् ॥ इति ।</p>
<p>अत्र देवानां स्वस्वोत्तमप्रवेशेन परमात्मशरीरप्रवेशेन च भोगः । ब्रह्मणस्तु परमात्मशरीरप्रवेशेनैव भोगः ।</p>
<p><strong>तदुक्तमणुभाष्ये-</strong></p>
<p>उत्तरेषूत्तरेष्वेवं यावद्वायुं विमुक्तिगाः ।</p>
<p>प्रविश्य भुञ्जते भोगांस्तदन्तर्बहिरेव वा ।</p>
<p>वायुर्विष्णुं प्रविश्यैव भोगांश्चैवोत्तरोत्तरम् ॥ इति ।</p>
<p>नचैवं तत्रैव भोगाङ्गीकारे निर्बन्धः स्यात् । अन्यत्र तदिच्छायां भोगाभावप्रसङ्गादिति वाच्यम् । स्वेच्छयैव प्रवेशनिर्गमयोरङ्गीकारात् ।</p>
<p>तदुक्तं <strong>बृहद्भाष्ये</strong>-</p>
<p>प्राप्नोति परमं बह्म प्रलये प्रलये सदा ।</p>
<p>अन्यदा स्वेच्छया विष्णोः स्वरूपाद्बहिरेष्यति ।</p>
<p>स्वेच्छयान्तर्बहिश्चैव रमते मुक्त आत्मवान् ॥ इति ।</p>
<p><strong>अनुव्याख्यानेऽपि</strong> -भुजन्त एवाऽसत ईशदेहे लयेऽथ सर्गे बाहिरेव यान्ति ।</p>
<p><strong>भाष्येऽपि-</strong></p>
<p>मर्त्यं देहं परित्यज्य चितिमात्रात्मदेहिनः ।</p>
<p>चितिमात्रेन्द्रियाश्चैव प्रविष्टा विष्णुमव्ययम् ॥</p>
<p>तदङ्गानुगृहीतैश्च स्वाङ्गैरेव प्रवर्तनम् ।</p>
<p>कुर्वन्ति भुञ्जते भोगांस्तदन्तर्बहिरेव वा ॥</p>
<p>यथेष्टं परिवर्तन्ते तस्यैवानुग्रहेरिताः ॥ इति ।</p>
<p>सायुज्यभाजां भोगप्रकारश्च भाष्येऽभिहितः-</p>
<p>आदत्ते हरिहस्तेन हरिदृष्टट्यैव पश्यति ।</p>
<p>गच्छेच्च हरिपादेन मुक्तस्यैषा स्थितिर्भवेत् ॥ इति ।</p>
<p>ननु परमात्मना सहभोगाङ्गीकारे परमात्मानन्दादिभोगाऽपत्तिरिति चेन्न । परमात्मदेहं प्रविश्य परमात्मानन्दादीन्परित्यज्य स्वस्वरूपानन्दादि- भोगस्यैवाङ्गीकारात् ।</p>
<p><strong>तदुक्तं भाष्ये-</strong></p>
<p>मुक्ताः प्राप्य परं विष्णुं तद्भोगाल्ँलेशतः क्वचित् ।</p>
<p>बहिष्ठान्भुञ्चते नित्यं नानन्दादीन् कथञ्चन ॥ इति ।</p>
<p>परमात्मा तु जीवभोज्याऽनन्दभोक्ताऽपि ।</p>
<p>तदुक्तं <strong>बृहद्भाष्ये-</strong></p>
<p>जीवभोग्यस्य भोक्तेशो जीवस्तद्भोगभुङ् न तु ॥ इति ।</p>
<p>मनुष्योत्तमानां सालोक्यभाजां भोगमुपपादयति - <strong>केचन भगवल्लोक इति ।</strong></p>
<p><strong>केचन भगवल्लोके यत्र कुत्रचित्स्थिता यथेष्टभोगवन्तः । केचन भगवत्समीपे यथेष्टभोगवन्तः ॥ ५७९ ॥</strong></p>
<p>तेन भगवल्लोकमात्रावस्थानं विना स्वर्गादिलोकेषु स्थित्वा भगवद्दर्शनेन भोग एव सालोक्यमुक्तिरिति सूचितम् ।</p>
<p><strong>तदुक्तं भाष्ये-</strong></p>
<p>सृष्टिस्थितिसंहारादिप्रकरणे मोक्षप्रकरणं</p>
<p>केचिदत्रैव मुच्यन्ते नोत्क्रामन्ति कदाचन ।</p>
<p>अत्रैव च स्थितिस्तेषामन्तरिक्षे तु केचन ॥</p>
<p>केचित्स्वर्गे महर्लोके जने तपसि चापरे ।</p>
<p>केचित्सत्ये महाज्ञाना गच्छन्ति क्षीरसागरम् ॥ इति ।</p>
<p>सामीप्यमुक्तिभाज आह- <strong>केचनेति</strong> । ते च ऋष्यादयः I</p>
<p>तत्रापि क्रमयोगेन ज्ञानाऽधिक्यात्समीपगाः ॥ इति <strong>भाष्योक्तेः</strong> ।</p>
<p><strong>बृहद्भाष्येऽपि-</strong></p>
<p>उपासनाबलान्मुक्तो भोगान्कर्मफलान्सदा ।</p>
<p>भुङ्क्ते विष्णोः समीपस्थः सर्वदोषविवर्जितः ॥ इति ।</p>
<p>सारूप्यभाजां भोगमाह- <strong>केचन चतुर्भुजा इति</strong> ।</p>
<p><strong>केचन चतुर्भुजाश्शंखचक्राद्यायुधवन्तो यथेष्टभोगिनः ॥५८० ॥</strong></p>
<p>ते च जयविजयादयो द्वारपाः ।</p>
<p>सर्वे चतुर्बाहव उन्मिषन्मणिप्रवेकनिष्काभरणाः सुपेशसः ॥ इति <strong>द्वितीयभागवतोक्तेः</strong> ।</p>
<p><strong>सायुज्यभाजां भोगमाह— च</strong> ।</p>
<p><strong>केचन भगवच्छरीरं प्रविश्य यथेष्टभोगवन्तः ॥ ५८१ ॥</strong></p>
<p><strong>भगवच्छरीरमिति</strong> । तत्र प्रमाणं तूक्तं पूर्वमेव ।</p>
<p>पुनः सर्वेषां भोगस्थानमाह-<strong>केचन क्षीरसागरगा</strong> इति ।</p>
<p><strong>एवं केचन क्षीरसागरगाः । केचनाश्वत्थवनगाः । केचनारण्याख्यसुधासमुद्रगाः । केचन बाह्योपवनगाः ॥ ५८२ ॥</strong></p>
<p>तदुक्तं <strong>बृहद्भाष्ये-</strong></p>
<p>दुग्धसागरगाः केचित्केचिदश्वत्थकक्षगाः ।</p>
<p>अमृतहृदेषु केचिच्च पिबन्ति स्नातवत्सदा ॥</p>
<p>केचित्पश्यन्ति तं देवं सदा केचित्समीपगाः । इति ।</p>
<p><strong>ऐतरेयभाष्येऽपि-</strong></p>
<p>क्षीरसागरदघ्नास्तु केचित्तिष्टन्ति मुक्तिगाः ।</p>
<p>उपस्थिता ब्रह्मवनं केचिदश्वत्थमण्डलम् ॥</p>
<p>ऐरह्रदे केचिदपि देवा एव सदा हरिम् ।</p>
<p>नागभोगाशयं मुक्ता ददृशेऽधिकमोदिनः ॥</p>
<p>सागरादिस्थिता विष्णुं पश्यन्ति कचिदेव हि ॥ इति ।</p>
<p><strong>केचन मद्यसरोवरगा</strong> इत्यादि ।</p>
<p>तदुक्तं <strong>छान्दोग्यभाष्ये-</strong></p>
<p>परस्य ब्रह्मणो लोके श्वेतद्वीपा परे ॥</p>
<p>अरण्यौ चार्णवौ दिव्यौ चिदानन्दरसात्मकौ ॥</p>
<p>यावानुच्चः स्वर्गलोकस्तावानुच्चतया स च ॥</p>
<p>श्वेतद्वीपो दिविष्ठोऽतस्तत्र मद्यं सरोवरम् ॥</p>
<p>सर्वभोज्यात्मकं दिव्यं तत्राश्वत्थाः सुधास्रवाः ॥ इति ।</p>
<p><strong>तत्र बहवो वृक्षा इत्यादि-</strong></p>
<p><strong>तत्र बहवो वृक्षाः । तेषु प्रतिशाखं धानापूपाः स्रवन्ति । तथा पायसकर्दमाः । मांसराशयश्च । तत्र तत्र मुक्तास्तत्तत्पदार्थभोगवन्तो भवन्ति ॥ ५८३ ॥</strong></p>
<p>तदुक्तं <strong>श्रुतिपादीयानुव्याख्याने-</strong></p>
<p>आचक्ष्व मे परं मोक्षं धीरा यं प्रवदन्ति तम् ।</p>
<p>इत्युक्ता आह वाग्देवी परं मोक्षं प्रजापतेः ॥</p>
<p>शाखां शाखां महानद्यः संयान्ति परितः स्रवाः ।</p>
<p>धानापूपा मांसकामाः सदा पायसकर्दमाः ॥</p>
<p>यस्मिन्नग्निमुखा देवाः सेन्द्राः सह मरुद्गणाः ।</p>
<p>ईजिरे क्रतुभिः श्रेष्ठैस्तदक्षरमुपासते ॥</p>
<p>प्रविशन्ति परं देवं मुक्तास्तत्रैव भोगिनः ।</p>
<p>निर्गच्छन्ति यथाकामं परेशेनैव चोदिताः ॥ इति ।</p>
<p><strong>केचन स्त्रीभोगमिति-</strong></p>
<p><strong>केचन स्त्रीभोगं कुर्वन्ति । केचन गजतुरगादीन्धावयन्ति ॥ ५८४ ॥</strong></p>
<p>स तत्र पर्येति जक्षन्क्रीडन्रममाणः स्त्रीभिर्वा यानैर्वा ज्ञातिभिर्वाऽज्ञातिभिर्वेति श्रुतेः ।</p>
<p><strong>केचन दिव्याभरणादिमन्त इति-</strong></p>
<p><strong>केचनदिव्याभरणादिमन्तः स्त्रीभिस्सह जलक्रीडां कुर्वन्ति ॥ ५८५ ॥</strong></p>
<p>तदुक्तं <strong>मध्वविजये-</strong></p>
<p>विहरन्ति साकमवगाह्य धवैर्जलमड्डुकोत्सवहसद्वदनाः ।</p>
<p>विविधा विधाय विहृतीः सलिले विकटेषु विद्रुमतटेषु गताः । सु</p>
<p>रभिं सुवर्णमथ वर्णकमाददते सखीकरगतं महिलाः ॥ इति ।</p>
<p>मणिराजिराजितमहामुकुटं शितिकान्तकुन्तलसहस्रतयम् ।</p>
<p>अलिकार्धचन्द्रविलसत्तिलकं श्रवणोल्लसन्मकरकुण्डलयुक् ॥ इति च ।</p>
<p><strong>स्फटिकेन्द्रनीलमण्यादीति-</strong></p>
<p><strong>स्फटिकेन्द्रनीलमण्यादिनिर्मितविचित्रसद्मप्रासादेषु रमन्ते ॥ ५८६ ॥</strong></p>
<p>तदुक्तं <strong>मध्वविजिये-</strong></p>
<p>सितसौधसन्ततिरुचा स्फुरिता परितोऽरुणाश्मगृहपतिरुचिः ।</p>
<p>शबला वलीकघटितस्फटिकद्युतिभिर्हरिन्मणिमयी वलभी ॥</p>
<p>प्रतिसद्म भातीत्यादि ।</p>
<p><strong>केचन ऋगादीति-</strong></p>
<p>**केचन ऋगादिवेदोच्चारणेन भगवन्तं स्तुवन्ति ॥ ५८७ ॥ **</p>
<p>ऋचां त्वः पोषमास्ते पुपुष्मान् गायत्रं त्वो गायति शक्करीषु । ब्रह्मा त्वो वदति जातविद्यां यज्ञस्य मात्रां विमिमीत उत्वः ॥ इति श्रुतेः ।</p>
<p>केचन <strong>सुखोद्रेकेणेति–</strong></p>
<p><strong>केचन सुखोद्रेकेण हावु हावु इत्यादिशब्दानुच्चरन्ति ॥ ५८८ ॥</strong></p>
<p>इमाल्ँलोकान्कामान्नीकामरूप्यनुसञ्चरन्नेतत्सामगायन्नास्ते हा हा हा इति श्रुतेः ।</p>
<p><strong>केचन पूर्वाभ्यासेति-</strong></p>
<p><strong>केचन पूर्वाभ्यासवशेन यज्ञादिकं कुर्वन्ति ॥ ५८९ ॥</strong></p>
<p>तदुक्तं <strong>सूत्रे भाष्ये</strong> च- ॐ छन्दत उभयाविरोधात् ॐ । स्वेच्छया कुर्वन्ति न वा । बन्धप्रत्यवाययोरभावात् ।</p>
<p>कदाचित्कर्म कुर्वन्ति कदाचिन्नैव कुर्वते ।</p>
<p>प्रत्यवायस्य बन्धस्याप्यभावात्स्वेच्छया भवेत् ॥ इति ।</p>
<p>टीकायां संस्कारपाटवादुपासनादीत्युक्तेश्च ।</p>
<p><strong>केचनाऽजन्ममरणमिति ।</strong></p>
<p><strong>केचनाजन्ममरणं स्मृत्वा हर्षं प्राप्नुयुः ॥ ५९० ॥</strong></p>
<p>आजन्ममरणं स्मृत्वा मुक्ता हर्षमवाप्नुयुः । इति <strong>छान्दोग्यभाष्योक्तेः</strong> ।</p>
<p><strong>केचनेच्छामात्रेणेति-</strong></p>
<p><strong>केचनेच्छामात्रेण पित्रादिदर्शनवन्तो भवन्ति । केचन सर्वलोकचारिणः ॥ ५९१ ॥</strong></p>
<p>तदुक्तं <strong>सूत्रे भाष्ये</strong> च - ॐ सङ्कल्पादेव च तच्छ्रुतेः ॐ ।</p>
<p>स यदि पितृलोककामो भवति ।</p>
<p>सङ्कल्पादेवास्य पितरः समुत्तिष्ठन्तीत्यादिश्रुतेः ॥</p>
<p><strong>केचन शुद्धसत्त्वनिर्मितेति-</strong></p>
<p><strong>केचन शुद्धसत्त्वनिर्मित लीलाशरीराण्युपादाय क्रीडन्ते ॥ ५९२ ॥</strong></p>
<p>तदुक्तं <strong>सूत्रे भाष्ये</strong> च-</p>
<p>ॐ भावं जैमिनिर्विकल्पानानात् ॐ ॥</p>
<p>चिता वाऽचिता वा नित्येन वाऽनित्येन वाऽथाऽनन्दी ह्येवैष भवतीति ।</p>
<p>स्वेच्छया वा शरीराणि तेजोरूपाणि कानि चित् ।</p>
<p>स्वीकृत्य जागरितवद्भुक्त्वा त्यागः कथञ्चन ।</p>
<p>ज्योतिर्मयेषु देहेषु स्वेच्छया विश्वमोक्षिणः ॥</p>
<p>भुञ्जते सुसुखान्येव न दुःखादीन्कदाचन ।</p>
<p>तीर्णा हि सर्वशोकांस्ते पुण्यपापादिवर्जिताः ॥</p>
<p>सर्वदोषनिवृत्तास्ते गुणमात्रस्वरूपिणः ॥ इति ।</p>
<p>केचित्तु मुक्तानां स्वेच्छया पाञ्चभौतिकशरीरग्रहणेन भोगो युज्यत एव । न च दुःखाद्यापत्तिः । स्वकर्मनिर्मितत्वाभावेन दुःखादेरभावात् । व्रीह्यादिगतजीवान्तरवदित्याहुः ।</p>
<p><strong>केचन भगवद्गुणकर्माणीत्यादि-</strong></p>
<p><strong>केचन भगवद्गुणकर्माणि गायन्ति । केचन नृत्यन्ति केचन वाद्यानि वादयन्ति ॥ ५९३ ॥</strong></p>
<p>मुक्तगन्धर्वादीनां गानादिकर्तृत्वात् ॥</p>
<p>तदुक्तं <strong>बृहद्भाष्ये-</strong></p>
<p>केचिद्गानरता नित्यं गन्धर्वा नर्तकाः परे ।</p>
<p>केचिद्वाद्यरता नित्यं चारणादेव चारकाः । इति ।</p>
<p>मुक्तावपि संसारवत्सुखादौ तारतम्यं ब्रह्मादीनामित्याह-<strong>सर्वेऽपीति</strong> ।</p>
<p><strong>सर्वेऽपि तारतम्यवन्तः ॥ ५९४ ॥</strong></p>
<p><strong>बृहदारण्यके तैत्तरीयके च</strong> - श्रोत्रियस्य चाकामहतस्येत्यनेन मुक्तावपि तारतम्योक्तेः । संसारिणां तु श्रोत्रियत्वमकामहतत्वं चानुपपन्नमिति <strong>बृहदारण्यकभाष्य</strong> एवोक्तम् ॥</p>
<p>प्राप्तश्रुतिफलत्वात्तु श्रोत्रिया आप्तमोक्षिणः ।</p>
<p>त एव चाप्तकामत्वात्तथाऽकामहताः श्रुताः ॥</p>
<p>सर्वं श्रुतिफलं मुक्तैः प्राप्यं नान्येन केनचित् ।</p>
<p>अतस्तु श्रोत्रियो मुक्तो ह्यन्यः श्रोत्रियको भवेत् ॥</p>
<p>अदुःखत्वं च तस्यैव कामैराहतता तथा ।</p>
<p>यः कामितं न प्राप्नोति स कामहत उच्यते ॥</p>
<p>काम्याप्राप्तेश्च पापाच कामात् कामहतः स्मृतः ।</p>
<p>उभयस्याप्यभावेन मुक्तौ कामहतो मतः ॥ इति ।</p>
<p><strong>तैत्तिरीयभाष्येऽपि-</strong></p>
<p>यस्य श्रुतिफलं पूर्णं स श्रोत्रिय उदाहृतः ।</p>
<p>स मुक्तो कामहतः स हि कामैर्न हन्यते ॥</p>
<p>यस्य कामास्तु सत्याः स्युः स हि कामैर्न हन्यते ॥ इति ।</p>
<p>ननु श्रोत्रियस्य चाकामहतस्येत्यनेन मुक्तो न विवक्षितः । किन्तु चतुर्मुखः । तस्य सर्वकर्तुः कामहतेरभावादिति चेन्न । तस्यापि मुख्यतो कामहतत्वाभावात् ॥</p>
<p><strong>तदुक्तं बृहद्भाष्ये-</strong></p>
<p>ब्रह्मणाऽपि ह्यमुक्तस्य नाकामहतता परा । यतस्तस्यापि कामस्य क्षणव्यवहतिर्भवेत् ॥ इति ।</p>
<p><strong>अत एव निर्णये-</strong></p>
<p>इच्छाव्यक्तिः प्रायशो मारुतस्य तदन्येषां व्यक्तता कारणेन ॥ इति । हनूमद्भीमादेरिच्छायां सत्यामपि क्षणव्यवधानसूचनाय प्रायश इत्युक्तम् । ननु मुक्तानां तारतम्यसद्भाव ईर्ष्यासूयादिदोषः स्यात् संसारे तथा दर्शनादित्यत आह- <strong>ईर्ष्यासूयादीति-</strong></p>
<p><strong>ईर्ष्यासूयादिदोषरहिता मोदन्ते ॥ ५९५ ॥</strong></p>
<p>मुक्तानां कामक्रोधादिदोषहितत्वेन परस्परस्नेहस्यैव युक्तत्वात् । तदुक्तं <strong>सूत्रे भाष्ये</strong> च- ॐ अक्षरधियां त्वविरोधः सामान्यतद्भावाभ्यामौपसदवत्तदुक्तमिति । न चासमत्वेन विरोधो भवति । ब्रह्मधीत्वाद्दोषाभावसाम्यादौपसदवच्छिष्यवत् ॥</p>
<p>नानाविधा जीवसङ्घा विमुक्तौ न चैव तेषां ब्रह्मधियां विरोधः । दोषाभावाद्गुरुशिष्यादिभावाल्लोकेऽपि नासौ किमु तेषां विमुक्तेः ॥ इति ।</p>
<p><strong>अनुव्याख्यानेऽपि-</strong></p>
<p>अधिकारविशेषेण भक्तिज्ञानसुखादिभिः ।</p>
<p>विशेषो देवतादीनां मोक्षे चैव विशेषतः ॥</p>
<p>न तावता विरोधोऽस्ति निर्दोषत्वात्समस्तशः ।</p>
<p>आभासत्वात्परेषां तदवराणां च सर्वशः ।</p>
<p>सृष्टिस्थितिसंहारादिप्रकरणे मोक्षप्रकरणं</p>
<p>यतोऽवराणां सर्वेऽपि गुणाः सर्वाः क्रिया अपि ।</p>
<p>नियमेनैव पूर्वेषां सुप्रसादनिबन्धनाः ॥</p>
<p>यतः सच्छिष्यवत्तेषां नैवेर्ष्यादिः कथञ्चन ॥ इति ।</p>
<p>मोक्ष आनन्दातिशयोऽस्तीत्याह- <strong>अपरोक्षज्ञानानन्तरमिति</strong> ।</p>
<p><strong>अपरोक्षज्ञानानन्तरमनुष्ठितकर्मोपासनादिवशादानन्दातिशयवन्तो भवन्ति । अन्यथा तदनुष्ठानवैयर्थ्यापातात् । अनुतिष्ठन्ति च रुद्रादयः ॥ ५९६ ॥</strong></p>
<p>पूर्वभाविशुभानां हि ज्ञानेनैव कृतार्थता ।</p>
<p>प्रारब्धानां तु भोगेन तज्ज्ञानोत्तरकर्मणाम् ।</p>
<p>मुक्तावनुप्रवेशः स्यादन्यथा तत्कृतिर्न हि । इति ज्ञानपादीयानुव्याख्यानोक्तेः ॥</p>
<p><strong>बृहद्भाष्येऽपि-</strong></p>
<p>उपासनाबलान्मुक्तो भोगान्कर्मफलान्सदा ।</p>
<p>भुङ्क्ते विष्णोः समीपस्थः सर्वदोषविवर्जितः ॥ इति ।</p>
<p>पूर्वमपि बहूनां प्रमाणानामुदाहृतत्वाच्च ।</p>
<p><strong>लवणार्णव इति-</strong></p>
<p><strong>तथाहि लवणार्णवे रुद्रेण दशकल्पं तपश्चीर्णम् । शक्रेण कोटिवर्षं धूमः पीतः । सूर्येणायुतवर्षमर्वाक्शिरसा तपः कृतम् । आकाशशायिना धर्मेण सहस्रवर्षं मरीचयः पीताः । अत आनन्दातिशयः ॥ ५९७ ॥</strong></p>
<p>तदुक्तं <strong>ज्ञानपादीयानुव्याख्याने-</strong></p>
<p>दशकल्पं तपश्चीर्णं रुद्रेण लवणार्णवे ।</p>
<p>त्यक्त्वा सुखानि सर्वाणि क्लिष्टेन लवणाम्भसा ॥</p>
<p>शक्रेण वर्षकोटीश्च धूमः पीतोऽतिदुःखतः ।</p>
<p>वर्षायुतं च सूर्येण तपोऽर्वाक्शिरसा कृतम् ।</p>
<p>सुदुःखेन सुखं त्यक्त्वा धर्मेणाकाशशायिना ॥</p>
<p>पीता मरीचयो वर्षसाहस्त्रमतिसादरम् ।</p>
<p>अतिकृच्छ्रेण कुर्वन्ति यत्नं ब्रह्मविदोऽपि हि ।</p>
<p>इत्येतदखिलं मोक्षे विशेषाभावतः कथम् ॥ इति ।</p>
<p>ननु जीवानामत्यन्ताणूनां मुक्तौ स्त्र्यादिभोगः कथमित्यत आह- <strong>स्वर्णकार इत्यादिना</strong> ।</p>
<p><strong>स्वर्णकारः सुवर्णवत्परमात्मा मुक्तानां स्वेच्छयैव भोगार्थं कल्याणतमं महद्रूपं करोति ॥ ५९८ ॥</strong></p>
<p>तदुक्तं <strong>बृहदारण्यकोपनिषद्भाष्ययोः-</strong></p>
<p>शरीरं निहत्याविद्यां गमयित्वाऽन्यन्नवतरं कल्याणतरं रूपं कुरुते इत्युपनिषत् ॥</p>
<p>जीवस्य सूक्ष्मरूपं तु प्राप्य स्थूलं परित्यजेत् ।</p>
<p>इदं शरीरं भूतेषु विलापयति केशवः ॥</p>
<p>अविद्यां चैव जीवस्य गमयेज्ज्ञानसर्जनात् ।</p>
<p>स्वर्णकारा यथा स्वर्णमलमग्नौ निहत्य च ॥</p>
<p>सृष्टिस्थितिसंहारादिप्रकरणे मोक्षप्रकरणं</p>
<p>शुद्धेन तेन चात्मेष्टं कुरुते रूपमञ्जसा ।</p>
<p>एवं स भगवान्विष्णुर्जीवस्वर्णस्य यन्मलम् ॥</p>
<p>अविद्याकामकर्माद्यमात्माग्नावस्य सर्वकृत् ।</p>
<p>स्वेच्छया कुरुते रूपं यद्योग्यं तस्य मुक्तिगम् ॥</p>
<p>पितृजीवस्य पित्र्यं च गान्धर्वं तस्य चैव हि ।</p>
<p>दैवं तु देवजीवस्य प्राजापत्यं प्रजापतेः ॥</p>
<p>ब्रह्मणो ब्राह्ममेवेति नित्यानन्दस्वरूपकम् ।</p>
<p>न योग्या तं विना क्वापि पूर्वप्रज्ञा श्रुतेः क्वचित् ॥</p>
<p>अल्पतेजस्तथैवाल्पं जीवरूपं हि संसृतौ । तथैव सुमहत्तेजः करोति भगवान्महत् ।</p>
<p>अतो नवतरं चैतद्ब्रह्मादीनां करोत्यजः ॥ इति ।</p>
<p>इदमेव वाक्यं ज्ञानपादीयानुव्याख्यानसुधासन्यायरत्नावलीनयचन्द्रिका- सूदाहृत्य व्याख्यातमिति ।</p>
<p>ननु मुक्तानामीश्वरकृतं महत्परिमाणं नित्यमनित्यं वा । नाद्यः । जीवानामणुत्वमेवेति सिद्धान्तविरोधात् । अनित्यत्वे च तदुपादानं प्रकृतिरेवेति तेषां संसारित्वाऽपत्तिरिति चेन्न । तेषां स्वरूपतोऽणुत्वेऽप्यणिमाद्यष्टैश्वर्यवत्त्वेन मुक्तावीश्वरेण व्यक्तीकरणसम्भवात् ।</p>
<p>ननु वैकुण्ठलोकस्य प्रलये विनाशे तद्गतानां मुक्तनामपि विनाशेन संसारिसाम्यं स्यादित्यत आह- <strong>वैकुण्ठादाविति ।</strong></p>
<p><strong>वैकुण्ठादौ विद्यमानाः सर्वेऽपि पदार्था लक्ष्म्याद्यात्मकाः ॥ ५९९ ॥</strong></p>
<p>तदुक्तं <strong>गीतातात्पर्ये-</strong> शाश्वतं स्थानं वैकुण्ठादि ।</p>
<p>श्रीरेव लोकरूपेण विष्णोस्तिष्ठति सर्वदा ।</p>
<p>अतो हि वैष्णवा लोका नित्यास्ते चेतना अपि ॥ इति ।</p>
<p><strong>छान्दोग्यभाष्येऽपि</strong>-</p>
<p>परस्य ब्रह्मणो लोके श्वेतद्वीपाभिधे परे ।</p>
<p>इत्यारभ्य</p>
<p>चित्सुवर्णमयं दिव्यं लक्ष्मीस्तत्तत्स्वरूपिणी ॥ इत्युक्तम् ।</p>
<p><strong>मध्वविजयेऽपि–</strong></p>
<p>विमलाकृतिः प्रकृतिरेव महामणिहेममय्यखिलवस्तुमयी ।</p>
<p>इह सम्भवेत्सकलकान्तिरसः कथितोऽधिकोक्तिभिरतः कविभिः ॥ इति ।</p>
<p>ननु मुक्तब्रह्मादीनां पुनः सृष्टिकाले सत्यलोकाद्याधिपत्ये सति संसारित्वाऽपत्त्या मोक्षस्यापुरुषार्थत्वं स्यादित्यत आह- मुक्तब्रह्मादीनामिति ।</p>
<p>**मुक्तब्रह्मादीनां जगत्सृष्ट्यादिव्यापारो नास्ति ॥ ६०० ॥ **</p>
<p>तदुक्तं <strong>सूत्रभाष्ययोः</strong>- ॐ विकाराऽवर्ति च तथाहि दर्शयति ॐ ॥</p>
<p>विकाराऽवर्तिव्यापारो मुक्तानां न विद्यते ।</p>
<p>इमं मानवमावर्तं नाऽवर्तन्त इति श्रुतेः ॥</p>
<p>न विकाराधिकारस्तु मुक्तानामन्य एव तु ।</p>
<p>विकाराधिकृता ज्ञेया ये नियुक्तास्तु विष्णुना ॥ इति ।</p>
<p><strong>निर्णयेऽपि-</strong></p>
<p>देवानिमान्मुक्तसमस्तदोषान्स्वसन्निधाने विनिवेश्य देवः ।</p>
<p>पुनस्तदन्यानधिकारयोग्यांस्तत्तद्गणानेव पदे नियुङ्क्ते ॥ इति ।</p>
<p>ननु मुक्तब्रह्मादीनामनधिकारे तत्तदुत्तमत्वतत्तन्नियामकत्वादिकं न स्यादित्यत आह- मुक्तस्वकीयेति ।</p>
<p>**मुक्तस्वकीयावरनियामकत्वं चास्त्येव ॥ ६०१ ॥ **</p>
<p>तदुक्तं <strong>भोगपादीयानुव्याख्याने-</strong></p>
<p>मुक्तस्वकीयावरयन्तृताऽस्ति मुक्तावपि ब्रह्म पुरःसराणाम् ॥ इति ।</p>
<p><strong>निर्णयेऽपि-</strong></p>
<p>ब्रह्मैव सर्वजीवेभ्यः सदा सर्वगुणाधिकः ।</p>
<p>मुक्तोऽपि सर्वमुक्तानामाधिपत्ये स्थितः सदा ॥ इति ।</p>
<p><strong>भाष्येऽपि-</strong></p>
<p>स्वाधिकारेण वर्तन्ते देवा मुक्तावपि स्फुटम् ।</p>
<p>बलिं हरन्ति मुक्ताय विरिञ्चाय च पूर्ववत् ।</p>
<p>पूज्यन्ते चावरैस्ते तु सर्वपूज्यश्चतुर्मुख इति ॥</p>
<p>ननु मोक्षे सुखानुभवानन्तरं स्वर्गादिवत्पुनः पाते तस्य महापुरुषार्थत्वं न स्यात् । तदर्थं महासाधनानुष्ठानं च न स्यादित्यत आह- <strong>पुनः संसार</strong> इति ।</p>
<p><strong>पुनस्संसारे नाऽवर्तन्ते मुक्ताः ॥ ६०२ ॥</strong></p>
<p>तदुक्तं <strong>सूत्रभाष्ययोः</strong>- ॐ अनावृत्तिः शब्दादनावृत्तिः शब्दात् ॐ ॥ इति ।</p>
<p>ब्रह्मलोकमभिसम्पद्य न च पुनरावर्तते न च पुनरावर्तते ॥ इति ।</p>
<p><strong>छान्दोग्यभाष्येऽपि ।</strong></p>
<p>दृष्ट्वा तं परमं विष्णुं तल्लोकं प्रतिपद्यते ।</p>
<p>नाऽवर्तते पुनस्तस्मात्कदाचित्केनचित्कचित् ॥ इति ।</p>
<p><strong>निर्णयेऽपि-</strong></p>
<p>मुक्तिर्नित्या तमश्चैव नाऽवृत्तिः पुनरेतयोः ॥ इति ।</p>
<p><strong>द्वितीयतात्पर्येऽपि-</strong></p>
<p>तत आनन्दनामानमव्यक्तस्थं जनार्दनम् ।</p>
<p>प्राप्य नाऽवृत्तिमायान्ति शान्तीभूता निरामयाः ॥ इति ।</p>
<p><strong>गीतायामपि-</strong></p>
<p>यद्गत्वा न निवर्तन्ते तद्धाम परमं मम ॥ इति ।</p>
<p>ननु <strong>तृतीयस्कन्धभागवतादौ</strong> वैकुण्ठवासिनां जयविजयादीनां भगवद्द्वारपानामपि सनकादिशापेन पुनर्भूमौ रावणकुम्भकर्णादिरूपेणोत्पत्तेः प्रतिपादितत्वेन मुक्तानामनावृत्तिरेव नेति चेन्न । सनकादिशापविषयाणां मुक्तत्वाभावात् । तत्र जयाद्या द्विविधाः । अधिकारस्था अनधिकारस्थाश्चेति । अधिकारस्था न मुक्ताः । किन्तु शापादियोग्याश्च । अनधिकारस्थास्तु मुक्ताः शापाद्यविषयाश्चेति ।</p>
<p>तदुक्तं <strong>सप्तमस्कन्धतात्पर्ये-</strong></p>
<p>अधिकारस्थितश्चैव विमुक्ताश्च द्विधा जनाः ।</p>
<p>विष्णुलोकस्थितास्तेषां वरशापादियोगिनः ॥</p>
<p>अधिकारस्थिता मुक्तिं नियतं प्राप्नुवन्ति च ।</p>
<p>विमुक्त्यनन्तरं तेषां वरशापादयो न तु ॥ इति ।</p>
<p>अत्र केचित् । एतत्कल्पे मुक्तियोग्यानामेवैतत्कल्पे सृष्टिः । न तु कल्पान्तरे मुक्तियोग्यानामपि । तेषामेवैतद्ब्रह्मकल्पे साधनसम्पत्तिः । एतद्ब्रह्मणा सह मुक्तिश्च । सृज्यसृष्टावीक्षा बभूव परनामनिमेषकान्त इति <strong>निर्णयोक्तेः</strong> । किञ्च प्रतिब्रह्मकल्पं सर्वेषां सृष्टयङ्गीकारे साधनसम्पत्त्या सर्वेषामपि मुक्त्याऽपत्त्या पुनः सृष्ट्यादिकं न स्यात् । न च केषाञ्चिदेव साधनपूर्तिर्न तु सर्वेषामतो न सर्वमुक्तिरिति वाच्यम् । समानगणस्थानां मध्ये केषाञ्चिदेव मुक्त्यङ्गीकारे केषाञ्चिद्बहुजन्माङ्गीकारे च जन्ममरण- सुखदुःखक्षुत्पिपासादीनामाधिक्याऽपत्त्या समानगणत्वं न स्यात् । किञ्च अनन्तजन्मसु सृष्टाः साधनानुष्ठानवन्तो जाताः पुनश्चैष्यत्स्वनन्तजन्मसूत्पत्स्यन्ते साधनान्यनुतिष्ठन्ति च पुनश्च न मुच्यन्त इत्यस्यानुभवबाधि- तत्वात् । अतः प्रतिकल्पं न सर्वेषां सृष्टिः । किन्तु योग्यानामेवेत्याहुः । तन्न । प्रतिब्रह्मकल्पं सर्वेषां जीवानां सृष्टेरावश्यकत्वात् । नियमे प्रमाणाभावात् । स इदं सर्वमसृजतेति श्रुतेः । अन्यथा सर्वथा सृष्ट्ययोग्यानां लक्ष्म्यव्याकृताकाशादीनां वर्णानां च पराधीनविशेषावाप्तिलक्षणसृष्टिकथनप्रयासवैयर्थ्याऽपत्तेः । तथा च वियदधिकरणसुधानुव्याख्यानविरोधप्रसङ्गात् । श्रुतिसङ्कोचे मानाभावाच्च । यच्चोक्तम् । सृज्यसृष्टावीक्षा बभूवेति निर्णयवाक्ये सृज्यपदं प्रमाणमिति तदयुक्तम् । तस्य मुक्तव्यावृत्त्यर्थत्वेन चरितार्थत्वात् ।न च मुक्तस्य तत्राप्रसक्तिरिति वाच्यम् । तस्योदरस्थजगत इति पूर्वश्लोके, दृष्ट्वा स चेतनगणाञ्जठरे शयानानानन्दमात्रवपुषः सृतिविप्रमुक्तानित्युत्तरश्लोके च मुक्तामुक्तसमुदायस्य प्रलयकाले परमात्मशरीरप्रविष्टत्वेन प्रसक्तिसम्भवात् । यच्चोक्तमनेकजन्ममरणसुखदुःखादिबाहुल्यं स्यादिति । तदपि न समञ्जसम् । प्राकृतसुखदुःखादिषु वैषम्यसम्भवेऽपि मोक्षसुखस्य समानत्वसम्भवात् । न च बहुसाधनवतो मोक्षेऽपि सुखाऽधिक्यं स्यादिति वाच्यम् । स्वर्गादि- सुखार्थमेव साधनानुष्ठानसम्भवात् । प्रद्युम्नसृष्टसूक्ष्मशरीराणि स्वीकृत्य कर्माभिमानितयाऽपि स्थितिसम्भवाच्च । किञ्च ब्रह्माद्याधिकारिकदेवानां शतादिब्रह्मकल्पेषु साधनस्यापरोक्षज्ञानानन्तरं पुनः शतादिब्रह्मकल्पेषु प्रारब्धानुभवस्य चोक्तत्वेन तेषामेकब्रह्मकल्पे सृष्ट्यनुपपत्तेः । न च मनुष्योत्तमादीनामेव न सर्वेषां सर्वब्रह्मकल्पेषु सृष्टिरिति वाच्यम् । तर्हि तेषां कदाऽपि सृष्ट्याद्यभावप्रसङ्गात् । पूर्वं शरीरारम्भककर्माभावात् । तेषां पूर्वं शरीरसम्बन्धाभावेन कर्मकरणायोगात् । अनादिपूर्वकर्मण एव न कर्माविभागादिति चेन्नानादित्वादिति सूत्रे हठवादादौ च शरीरकारणत्वोक्तेः । अन्यथा परमात्मनो वैषम्यनैर्घृण्यादिदोषप्रसङ्गात् । न च कर्मणां स्वरूपत एवानादित्वमिति वाच्यम् । प्रवाहत एवानादित्वं कर्मणामिति टीकादिविरोधप्रसङ्गात् । <strong>गीताभाष्येऽपि</strong> - यदि सादिः स्यात्संसारः पूर्वकर्माभावादतत्प्राप्तिरित्युक्तेः । न चानुव्याख्याने मनुष्योत्तमादीनामन्येषां ब्रह्ममात्रत इत्येकब्रह्मकल्पे मोक्षप्रयत्नप्रारब्धयोरुक्त्यनुपपत्तिरिति वाच्यम् । नानाकल्पेषु जन्मवतां मोक्षार्थमकृतप्रयत्नानामेवेश्वरेच्छयैनमेतस्मिन्कल्पे मोचयामीत्येवं रूपयैकस्मिन्नेव ब्रह्मकल्पे मोक्षार्थं साधनानुष्ठानस्य प्रारब्धानुभवस्य चोपपत्तेः । अत एव ऋजूनामपि मोक्षार्थमुत्साहाभावस्य ऋजूनामेक एवास्ति ।</p>
<p>परमोत्साहवर्जनमित्यनुव्याख्यानोक्तेश्च । अतः सर्वेषामपि सर्वेषु ब्रह्मकल्पेषु सृष्टिरिति सिद्धम् ।</p>
<p>अपरे तु</p>
<p>खगा मृगास्तृणादयः पिपीलिकाश्च गर्दभाः ।</p>
<p>तदाऽऽसुरुत्तमा यतो नृवानरास्तु किं पुनः ॥ इति ।</p>
<p>तथा–</p>
<p>पिपीलिकातृणान्तानां ददौ लोकाननुत्तमान् ।</p>
<p>वैष्णवान्सन्ततत्वाच्च नाम्ना सान्तानिकान्विभुः ॥ (<strong>निर्णये)</strong></p>
<p>इति रामावतारे एकगुणोपासकानां तृणजीवानां चतुर्गुणोपासकानां मनुष्योत्तमानां रामेण सह गमनेनापुनरावृत्तिकसांतानिकलोकप्राप्तिस्तत्र स्थितिश्च तेषामिति मन्यन्ते । तन्न । ते तृणजीवा अपरोक्षज्ञानिनो न वा । नेति पक्षे ईयुस्त्रीन्कर्मणा लोकान्ज्ञानेनैव तदुत्तरानिति प्रमाणबलेन सान्तानिकलोकानामपरोक्षज्ञानसाध्यत्वोत्त्या तद्विरोधप्रसङ्गात् । नाद्यः । सान्तानिकलोकस्थितिः प्रारब्धकर्मफलं न वा । नेति पक्षे तद्गमनस्थित्योरसम्भवः । नाद्यः । अन्येषां ब्रह्ममात्रस्य त्वन्तरारब्धसङ्क्षय इत्यनुव्याख्यानविरोधात् । तत्र ब्रह्मणोन्तिमदिन एव मनुष्योत्तमानां प्रारब्धसङ्क्षयस्योक्तत्वेन बहुदिनपर्यन्तं तत्र प्रारब्धानुभवासम्भवात् । नचान्तरारब्धसङ्क्षय इति पाठः । न त्वन्त आरब्धसङ्क्षय इति । तथा च । अन्तराप्रतिदिनं मध्ये मध्ये ब्रह्मणोष्टादशसहस्रात्मकदिनमध्ये केषाञ्चिन्मनुष्योत्तमानां प्रथमदिन एवापरोक्षज्ञानं रामेण सह गमनसान्तानिकलोकप्राप्तिप्रारब्धानुभवा इत्यङ्गीकर्तव्यम् । केषाञ्चिद्द्वितीयदिने अपरेषां तृतीयदिन इत्यादिक्रमेण प्रारब्धानुभव इति वाच्यम् । तथा सति समानगणस्थानां केषाञ्चित्प्रथमदिने प्रारब्धानुभवः केषाञ्चिद्वितीयदिन इति स्यात् । न चेष्टाऽपत्तिः । प्रथमदिनानुगतानां बहुकालप्रारब्धानुभवो ऽन्तिमदिनानुगतानां त्वल्पकालप्रारब्धानुभव इति महावैषम्यापत्तेः । तथाचान्तरेत्यपपाठो ऽन्त आरब्धसङ्क्षय इति सप्तम्यन्तपाठस्साधुः । नन्वेवं सति खगा मृगा इति निर्णयस्थश्लोकस्य कोऽर्थः । पक्षद्वयेऽपि बाध इति चेदुच्यते । खगमृगतृणनृवानरणां देवर्ष्याद्यवताररूपत्वेनैकगुणोपासकचतुर्गुणोपासकमनुष्योत्तमत्वाद्यभावात् । अत एव नृवानराणां स्वांशिप्रवेशस्तत्रैवोक्तः । तथाहि-</p>
<p>ये तु देवा इहोद्भूता नृवानरशरीरिणः ।</p>
<p>ते सर्वे स्वांशितामापुस्तान्मैन्दविविदावृतः ॥ इति ।</p>
<p>मनुष्योत्तमादित्वपक्षे तेषां निरंशत्वेन प्रवेशानुपपत्तिरिति सर्वमवदातम् ।</p>
<p>वैकुण्ठलोके परमात्मनः स्थितिमाह -<strong>परमात्मा चे</strong> ।</p>
<p><strong>परमात्मा चात्र सकलभोगयुक्तः । मुक्तब्रह्मादिभिरीड्यमानो लक्ष्म्यात्मके विमिताख्ये पर्यंके शेते ॥ ६०३ ॥</strong></p>
<p><strong>सकलभोगयुक्तो मुक्तब्रह्मादिभिरिति-</strong></p>
<p>कृष्णो मुक्तैरिज्यते वीतमोहैस् ततो हरिः प्रलये श्रीसहायः ।</p>
<p>शेते निजानन्दममन्दसांद्रसन्दोहमेकोऽनुभवन्ननन्तः ॥</p>
<p>अनन्तशीर्षास्यकरोरुपादः सोऽनन्तमूर्तिः स्वगुणाननन्तान् ।</p>
<p>अनन्तशक्तिः परिपूर्णभोगो भुञ्जन्नजस्रं निजरूप आस्ते ॥ इति ।</p>
<p>संस्थाप्य दूरे सरथं सविप्रं पार्थं स्वरूपे द्विचतुष्कबाहौ ।</p>
<p>समस्तरत्नोज्ज्वलदिव्यभूषणे विवेश नित्योरुगुणार्णवे प्रभुः ।</p>
<p>सहस्रमूर्धन्युरुशेषभोग आसीनरूपेऽमितसूर्यदीधितौ ।</p>
<p>रमासहाये तटिदुज्ज्वलाम्बरे मुक्तैर्विरिञ्चादिभिरर्चिते सदा ।</p>
<p>स्थित्वैकरूपेण मुहूर्तमीश्वरो विनिर्ययौ विप्रसुतान्प्रगृह्य ॥ इति ।</p>
<p>स पूर्वरूपेण समेत्य चैक्यं विभज्य चेच्छानुसृतोऽथ रेमे । हरिः श्रिया ब्रह्ममुखैश्च मुक्तैः सम्पूज्यमानोऽमितसद्गुणात्मा । <strong>इत्यादिनिर्णयोक्तेरिति भावः</strong> ।</p>
<p><strong>लक्ष्म्यात्मके विमिताख्ये पर्यंक इति ।</strong></p>
<p>तदुक्तं <strong>छान्दोग्यभाष्ये-</strong></p>
<p>तत्र विष्णोः परं दिव्यमपराजितनामकम् ।</p>
<p>विमिताख्यं च पर्यङ्कं विष्णोर्मानेन संमितम् ।</p>
<p>चित्सुवर्णमयं दिव्यं लक्ष्मीस्तत्तत्स्वरूपिणी ॥ इति ।</p>
<p>तत्र <strong>प्रियकर्म गायतीत्यादि-</strong></p>
<p><strong>तत्र प्रियकर्म गायती बहुधा विभूतिभिर्बहुमानं करोति महालक्ष्मीरित्यशेषमति मङ्गलम् ॥ ६०४ ॥</strong></p>
<p>तदुक्तं <strong>द्वितीयस्कन्धभागवते-</strong></p>
<p>श्रीर्यत्र रूपिण्युरुगायपादयोः करोति मानं बहुधा विभूतिभिः ।</p>
<p>प्रेंखस्थिता याः कुसुमाकरानुगैर्विगीयमाना प्रियकर्म गायती ।</p>
<p>ददर्श तत्राखिलसात्वतां पतिं श्रियः पतिं यज्ञपतिं जगत्पतिम् ।</p>
<p>सुनन्दनन्दप्रबलार्हणादिभिः स्वपार्षमुख्यैः परिसेवितं विभुम् ।</p>
<p>भृत्यप्रसादाभिमुखं दृगासवैः प्रसन्नहासारुणलोचनाननम् ।</p>
<p>किरीटिनं कुण्डलिनं चतुर्भुजं पीतांशुकं वक्षसि लक्षितं श्रिया ॥ इत्यादि ।</p>
<p>अत्र महाफलमोक्षाधिकारिणः क इत्याकाङ्क्षायामहोरात्रं परमादरेणानवरतं श्रीमध्वशास्त्रालोडनवन्त एवेत्यभिप्रायेण श्रीमध्वविजयश्लोकमन्ते निबध्नाति । <strong>महानन्दतीर्थस्येति ।</strong></p>
<p><strong>महानन्दतीर्थस्य ये भाष्यभावं मनोवाग्भिरावर्तयन्ते स्वशक्त्या । सुराद्या नरान्ता मुकुन्दप्रसादादिमं मोक्षमेते भजन्ते सदेति ॥ ६०५ ॥</strong></p>
<p><strong>॥ इति मोक्षप्रकरणम् ॥</strong></p>
<p><strong>रघुनाथार्यशिष्येण पद्मनाभेन धीमता ।</strong></p>
<p><strong>कृतः पदार्थसङ्क्षेपोप्यनुगृह्णन्तु सूरयः ॥ १ ॥</strong></p>
<p>॥ इति श्री वेदगर्भ पद्मनाभसूरिविरचितः पदार्थसङ्ग्रहः समाप्तः ॥</p>
<p><strong>महतामनुग्रहायैव पद्मनाभेन सूरिणा ।</strong></p>
<p><strong>मध्वसिद्धान्तसारोऽयं सप्रमाणः कृतोऽञ्जसा ॥</strong></p>
<p><strong>॥ इति श्रीमन्महाभाष्यरघुनाथाचार्यशिष्येण श्री वेदगर्भ पद्मनाभेन कृतः पदार्थसङ्ग्रहव्याख्यारूपः मध्वसिद्धान्तसारः समाप्तः ॥</strong></p>
<p><strong>॥ श्रीकृष्णार्पणमस्तु ॥</strong></p>

  </div>
</article>


        

        



    <aside class="card border noPrint" id="section-tree-item-tattvam_padma-nAbhaH_madhva-siddhAnta-sAroddhAraH_01_madhvasiddhAntasAra_09_moxaprakaraNam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/mAdhvam/tattvam/padma-nAbhaH/madhva-siddhAnta-sAroddhAraH/01_madhvasiddhAntasAra/09_moxaprakaraNam/">०९ मोक्षप्रकरणम् </a>
            <a data-toggle="collapse" href="#section-tree-item-body-tattvam_padma-nAbhaH_madhva-siddhAnta-sAroddhAraH_01_madhvasiddhAntasAra_09_moxaprakaraNam_md" role="button" aria-expanded="false" aria-controls="section-tree-item-body-tattvam_padma-nAbhaH_madhva-siddhAnta-sAroddhAraH_01_madhvasiddhAntasAra_09_moxaprakaraNam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-tattvam_padma-nAbhaH_madhva-siddhAnta-sAroddhAraH_01_madhvasiddhAntasAra_09_moxaprakaraNam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०९ मोक्षप्रकरणम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/mAdhvam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/mAdhvam/actions/workflows/build.yml"><img src="https://github.com/vishvAsa/mAdhvam/actions/workflows/build.yml/badge.svg"> Built </a> on 2025 Aug 25 05:45:29 UTC. (<a href="http://google.com/search?q=05%3a45%3a29%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
