<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;1 on माध्व-मते विश्वासटिप्पन्यः</title>
    <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/</link>
    <description>Recent content in &#43;1 on माध्व-मते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/index.xml" rel="self" type="application/rss+xml" />
    <item>
      <title>०१ जिज्ञासाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/01_jijnAsAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/01_jijnAsAdhikaraNam/</guid>
      <description>&lt;p&gt;अथ प्रथमाध्यायः  श्रीमन्न्यायसुधायां जिज्ञासाधिकरणम्&lt;br&gt;&#xA;$मङ्गलाचरणम्$&lt;br&gt;&#xA;&lt;em&gt;१,१&lt;/em&gt;&lt;br&gt;&#xA;न्यायसुधा-&lt;br&gt;&#xA;श्रियः पत्ये नित्यागणितगुणमाणिक्यविशदप्रभाजालोल्लासोपहतसकलावद्यतमसे ।&lt;br&gt;&#xA;जगज्जन्मस्थेमप्रलयरचनाशीलवपुषे नमो ऽशेषाम्नायस्मृतिहृदयदीप्ताय हरये  १&lt;br&gt;&#xA;&lt;em&gt;१,१६&lt;/em&gt;&lt;br&gt;&#xA;येन प्रादुरभावि भूमिवलये व्यस्तारि गोसन्ततिः प्राबोधि श्रुतिपङ्कजं करुणया प्राकाशि तत्त्वं परम् ।&lt;br&gt;&#xA;ध्वान्तं ध्वंसमनायि साधुनिकरश्चाकारि सन्मार्गगस्तेन व्यासदिवाकरेण सततं मा त्याजि मे मानसम्  २&lt;br&gt;&#xA;&lt;em&gt;१,१७&lt;/em&gt;&lt;br&gt;&#xA;व्याप्तिर्यस्य निजे निजेन महसा पक्षे सपक्षे स्थितिर्व्यावृत्तिश्च विपक्षतो ऽथ विषये सक्तिनर् वै बाधिते ।&lt;br&gt;&#xA;नैवास्ति प्रतिपक्षयुक्तिरतुलं शुद्धं प्रमाणं स मे भूयात्तत्त्वविनिर्णयाय भगवानानन्दतीर्थो मुनिः  ३&lt;br&gt;&#xA;&lt;em&gt;१,२०&lt;/em&gt;&lt;br&gt;&#xA;भवति यदनुभवादेडमूको ऽपि वाग्मी जडमतिरपि जन्तुर्जायते प्राज्ञमौलिः ।&lt;br&gt;&#xA;सकलवचनचेतो देवता भारती सा मम वचसि निधत्तां सन्निधिं मानसे च  ४&lt;br&gt;&#xA;&lt;em&gt;१,२१&lt;/em&gt;&lt;br&gt;&#xA;रमानिवासोचिवासभूमिःसन्न्यायरत्नावलिजन्मभूमिः ।&lt;br&gt;&#xA;वैराग्यभाग्यो मम पद्मनाभतीर्थामृताब्धिर्भवताद्विभूत्यै  ५&lt;br&gt;&#xA;पदवाक्यप्रमाणज्ञान्प्रतिवादिमदच्छिदः ।&lt;br&gt;&#xA;श्रीमदक्षोभ्यतीर्थाख्यानुपतिष्ठे गुरून्मम  ६&lt;br&gt;&#xA;&lt;em&gt;१,२३&lt;/em&gt;&lt;br&gt;&#xA;श्रीमदानन्दतीर्थार्यसन्मनःसरसीभुवि ।&lt;br&gt;&#xA;अनुव्याख्याननलिने चञ्चरीकति मे मनः  ७&lt;br&gt;&#xA;&lt;em&gt;१,२५&lt;/em&gt;&lt;br&gt;&#xA;न शब्दाब्धौ गाढा नच निगमचर्चासु चतुरा नच न्याये प्रौढा नच विदितवेद्या अपि वयम् ।&lt;br&gt;&#xA;परं श्रीमत्पूर्णप्रमतिगुरुकारुण्यसरणिं प्रपन्ना मान्याः स्मः किमपि च वदन्तो ऽपि महताम्  ८&lt;br&gt;&#xA;&lt;em&gt;१,३०&lt;/em&gt;&lt;br&gt;&#xA;भगवता बादरायणेन प्राणिनां निःश्रेयसाय प्रणीतमपि ब्रह्ममीमांसाशास्त्रमसाधुनिबन्धान्धतमसावकुण्ठितत्वेनाप्रणीतमिव मन्यमानो&lt;br&gt;&#xA;भगवानानन्दतीर्थमुनिर्यथाऽचार्याभिप्रायं अस्य भाष्यं विधायानुभाष्यमपि करिष्यन्विलीनप्रकृतितया स्वयमन्तरायविधुरो&lt;br&gt;&#xA;ऽप्यनवरतमीश्वरप्रवणकायकरणवृत्तिरपि नारायणप्रणामादिकं प्रारिप्सितस्यानन्तरायपरिसमाप्तेः प्रचयस्य च&lt;br&gt;&#xA;हेतुतयाविगीतशिष्याचारपरम्परादिनावगतमवश्यं करणीयं शिष्यान् ग्राहयितुं ग्रन्थादौ निबध्नाति नारायणमिति&lt;br&gt;&#xA;&lt;em&gt;१,३७&lt;/em&gt;&lt;br&gt;&#xA;नारायणं निखिलपूर्णगुणैकदेहं निर्दोषमाप्यतममप्यखिलैः सुवाक्यैः ।&lt;br&gt;&#xA;अस्योद्भवादिदमशेषविशेषतो ऽपि वन्द्यं सदा प्रियतमं मम सन्नमामि  (अनुव्याख्यानम्)१,१.१&lt;br&gt;&#xA;न्यायसुधा-&lt;br&gt;&#xA;अत्र नारायणं सन्नमामीत्यन्वयः ।&lt;br&gt;&#xA;उत्तमपुरुषप्रयोगादेवाहमिति लभ्यते ।&lt;br&gt;&#xA;समिति भक्तयाद्यतिशयसाहित्यलक्षणां प्रमाणस्य सम्यक्तामाह ।&lt;br&gt;&#xA;तथाविध एव हि नारायणप्रणामो भवत्यभिमतसिद्धेरङ्गम् ।&lt;br&gt;&#xA;निखिलेत्यादीनां तु प्रमाणकर्मणा नारायणेन विशेषणतया सम्बन्धः ।&lt;br&gt;&#xA;प्रयोजनं च स्तुतिपदानां विशेष्यप्रशंसैव ।&lt;br&gt;&#xA;तत्रार्थिकपुनरुक्तेः स्तुतित्वमेव समाधानमवधातव्यम् ।&lt;br&gt;&#xA;&lt;em&gt;१,४७&lt;/em&gt;&lt;br&gt;&#xA;$नम्यत्वप्रयोजकधर्मपरतया व्याख्यानम्$&lt;br&gt;&#xA;अथवा ।&lt;br&gt;&#xA;कुतो नारायणस्य नम्यत्वम् ।&lt;br&gt;&#xA;तथात्वे ऽपि कृतो ऽन्यासु देवतासु सतीषु तस्यैव नमनमित्यत्रोक्तमशेषविशेषतो ऽपि वन्द्यमिति ।&lt;br&gt;&#xA;विशिष्टते वस्त्वेभिरिति विशेषा असाधारणधर्मा अशेषाश्च ते विशेषाश्च ।&lt;br&gt;&#xA;अपिरभिव्याप्तौ ।&lt;br&gt;&#xA;यावन्तो वन्द्यत्वनिमित्तभूता धर्माः तेभ्यो विशेषेभ्यो ऽपि हेतुभ्यो वन्द्यम् ।&lt;br&gt;&#xA;तथाशेषाद्वन्द्यत्वेन समाशङ्कितात्पद्मभवादेर्जगतो विशेषो ऽतिशयो ऽशेषःसर्वोत्तमत्वम् ।&lt;br&gt;&#xA;ततो हेतोः सतीष्वन्यासु देवतासु वन्द्यमिति ।&lt;br&gt;&#xA;एतदुभयं कथं नारायणस्येत्यतो ऽभिहितं निखिलेत्यादि ।&lt;br&gt;&#xA;त्रिविधा हि देवता वन्द्या भवति ।&lt;br&gt;&#xA;विशिष्टाधिकृतेष्या चेति ।&lt;br&gt;&#xA;नहि देवतावन्दनं व्यसनितया क्रियते ।&lt;br&gt;&#xA;किन्तु विघ्नविघातादिप्रयोजनापेक्षया ।&lt;br&gt;&#xA;विशिष्टैव देवता तस्येष्ये ।&lt;br&gt;&#xA;अधिकृता च स्वविषयग्रन्थप्रबोधादिकं सम्पादयति ।&lt;br&gt;&#xA;वन्दनं खलु भक्तयाद्युपेतमेव सफलम् ।&lt;br&gt;&#xA;तच्चेष्यायामेव देवतायामुपपद्यत इति ।&lt;br&gt;&#xA;तत्र वैशिष्ययोपपादनाय निखिलपूर्णगुणैकदेहं निर्दोषमस्योद्भवादिदमिति विशेषणत्रयम् ।&lt;br&gt;&#xA;निखिला निःशेषाः पूर्णाः प्रत्येकमप्यनवधिका गुणा आनन्दादयः ।&lt;br&gt;&#xA;एकशब्दः केवलार्थः ।&lt;br&gt;&#xA;त एव देहो यस्य न पुनः प्राकृतादिरिति तथोक्तः ।&lt;br&gt;&#xA;निष्क्रान्तो दोषेभ्यः पारतन्त्र्यादिभ्य इति निर्दोषः ।&lt;br&gt;&#xA;अस्य प्रत्यक्षादिप्रमाणसिद्धतया बुद्धिसन्निहितस्य स्वव्यतिरिक्तप्रपञ्चस्योद्भव उत्पत्तिरादिरस्येत्युद्भवादि जन्माद्यष्टकं तद्यथासम्भवं&lt;br&gt;&#xA;ददातीत्युद्भवादिदस्तम् ।&lt;br&gt;&#xA;अस्येति सम्बन्धमात्रे षष्ठी ।&lt;br&gt;&#xA;अशेषविशेषतो ऽपीत्येतदस्योद्भवादिदमित्यनेनापि सम्बद्धयते ।&lt;br&gt;&#xA;वियदधिकरणादिव्युत्पाद्यसमस्तावान्तरभेदसहितोद्भवादिदमिति ।&lt;br&gt;&#xA;अधिकृतत्वप्रदर्शनायाप्यतममप्यखिलैः सुवाक्यैरिति ।&lt;br&gt;&#xA;अपिशब्दो वन्द्यत्वे हेतुसमुच्चयार्थः ।&lt;br&gt;&#xA;अभिव्याप्तौ वा ।&lt;br&gt;&#xA;अपौरुषेयत्वेन तन्मूलत्वेन वानाशङ्कितदोषत्वादिना शोभनानि वाक्यानि वेदादीनि ब्रह्मसूत्रादीनि च सुवाक्यानि तैरखिलैराप्यतमम् ।&lt;br&gt;&#xA;अतिशयेन प्रतिपाद्यम् ।&lt;br&gt;&#xA;यदि व्याचिख्यासितेन ब्रह्ममीमांसाशास्त्रेण तन्निर्णेतव्यार्थेन वेदादिना च प्रतिपाद्य इति नारायणो वन्दनीयः ।&lt;br&gt;&#xA;हन्त तर्हि तत एव धर्मादिकं प्राणादिकं वा वन्दनीयं स्यात् ।&lt;br&gt;&#xA;न स्यात् ।&lt;br&gt;&#xA;तस्य नारायणप्रतिपत्त्यङ्गतया वेदाद्येकदेशप्रतिपाद्यत्वात् ।&lt;br&gt;&#xA;अस्य पुनरनन्यार्थतयाखिलवेदादिवेद्यत्वात् ।&lt;br&gt;&#xA;तथाविधमेव चाधिकृतमुच्यत इत्याशयवताऽप्यतममित्यखिलैरिति चोक्तम् ।&lt;br&gt;&#xA;इष्टत्वप्रदशर्नं सदा प्रियतमं ममेति ।&lt;br&gt;&#xA;अत्रापि पूर्ववत्सदापदस्य तमपश्च प्रयोजनमवधेयम् ।&lt;br&gt;&#xA;$लक्षणपरतया व्याख्यानम्$&lt;br&gt;&#xA;&lt;em&gt;१,६५&lt;/em&gt;&lt;br&gt;&#xA;यद्वा ।&lt;br&gt;&#xA;नानिर्धारितस्वरूपस्य प्रणामो युक्तः ।&lt;br&gt;&#xA;न चान्तरेण लक्षणं वस्तुनिर्धारणमित्यतो विभवादनेकानि नारायणस्य लक्षणान्यनेनोच्यन्ते ।&lt;br&gt;&#xA;तत्र निखिलेत्यनेन निखिलगुणत्वं पूर्णगुणत्वं स्वतो गुणैकदेहत्वं चेति विपक्षाभेदेन त्रीणि लक्षणान्युदितानि ।&lt;br&gt;&#xA;निर्दोषमित्यनेनैकम् ।&lt;br&gt;&#xA;आप्यतममित्यनेन वेदादिमुख्यार्थत्वमखिलवेदाद्यर्थत्वं चेति द्वयम् ।&lt;br&gt;&#xA;अस्येत्यनेनाष्यौ ।&lt;br&gt;&#xA;अशेषेत्यनेन मुख्यवन्द्यत्वमुक्तमशेषाद्विशेषेण वन्द्यमिति ।&lt;br&gt;&#xA;सदेत्यनेन परमप्रेमयोग्यत्वम् ।&lt;br&gt;&#xA;तस्यानानुभाविकत्वादसम्भवमाशङ्कय सदा ममेत्युक्तम् ।&lt;br&gt;&#xA;अन्येषामपि ज्ञानोत्तरकालमिदमानुभाविकं मम तु सदेति ।&lt;br&gt;&#xA;अपिशब्दो लक्षणसमुच्चये ।&lt;br&gt;&#xA;अथवा ।&lt;br&gt;&#xA;निखिलेत्याद्युक्तलक्षणोपपन्नतया नारायणः केन प्रमाणेन प्रतिपत्तव्य इत्यतः&lt;br&gt;&#xA;सुवाक्यैराप्यमित्युक्तम् ।&lt;br&gt;&#xA;ननु वेदाद्येकदेशे ऽन्यथाप्युच्यते ।&lt;br&gt;&#xA;न ।&lt;br&gt;&#xA;तत्प्रतीतेरपरामर्शपूर्वकत्वादित्याशयेनाखिलैरित्युदितम् ।&lt;br&gt;&#xA;तर्हि धर्माद्यसिद्धिः स्यात् ।&lt;br&gt;&#xA;तस्य प्रमाणान्तरागोचरत्वात् ।&lt;br&gt;&#xA;मैवम् ।&lt;br&gt;&#xA;अमुख्यया वृत्त्या धर्मादेरपि वेदादिवेद्यत्वादित्याशयवताऽप्यतममित्यभिहितम् ।&lt;br&gt;&#xA;अपिशब्दो वक्ष्यमाणप्रमाणसमुच्चयार्थः ।&lt;br&gt;&#xA;सकलजगन्निमित्तकारणत्वादिहेतुभिरप्युक्तलक्षणो नारायणः प्रत्येतव्य इत्यभिप्रेत्योक्तमस्येति ।&lt;br&gt;&#xA;$बाधकनिरासपरतया व्याख्यानम्$&lt;br&gt;&#xA;&lt;em&gt;१,६८&lt;/em&gt;&lt;br&gt;&#xA;यद्वा नारायणस्य देहसद्भावे दुःखादिदोषानुषङ्गः ।&lt;br&gt;&#xA;तदभावे ज्ञानादिगुणाभावः ।&lt;br&gt;&#xA;उभयथापि जगज्जन्मादिकारणत्वासम्भव इत्याशङ्कयोक्तम् ।&lt;br&gt;&#xA;निखिलपूर्णगुणैकदेहं निर्दोषमिति ।&lt;br&gt;&#xA;देहवत्त्वाज्ज्ञानादिगुणपूर्णः ।&lt;br&gt;&#xA;तस्यापि निखिलपूर्णगुणमात्रत्वेन दुःखादिदोषरहितश्चेति ।&lt;br&gt;&#xA;अथवा नायं नारायणशब्दो डित्थादिशब्द इव भगवति साङ्गेतिको घटादिशब्द इव वा रूढिमात्रप्रवृत्तः ।&lt;br&gt;&#xA;किन्तु विशिष्टगुणानप्याचष्ट इति&lt;br&gt;&#xA;$सकलशास्त्रार्थपरतया व्याख्यानम्$&lt;br&gt;&#xA;&lt;em&gt;१,७०&lt;/em&gt;&lt;br&gt;&#xA;अथवा श्रोतृबुद्धयनुकूलनाय सकलशास्त्रार्थं सङ्क्षेपतो ऽनेनाचष्टे ।&lt;br&gt;&#xA;विदितसङ्क्षेपा हि प्रपञ्चं जिज्ञासवो भवन्ति ।&lt;br&gt;&#xA;तत्र सदा वन्द्यमिति प्रथमसूत्रार्थोक्तिः ।&lt;br&gt;&#xA;मनोवृत्तेस्तत्प्रवणता हि वन्दनम् ।&lt;br&gt;&#xA;जिज्ञासापि तद्विशेष एव ।&lt;br&gt;&#xA;तस्य जीवादिव्यावृत्तये यद्ब्रह्मेत्युक्तं तस्यार्थो निखिलेति ।&lt;br&gt;&#xA;तदुपपादनाय द्वितीयसूत्रे लक्षणमभिहितम् ।&lt;br&gt;&#xA;तदाह अस्येति&lt;br&gt;&#xA;तृतीयसूत्रेण तत्र शास्त्रं प्रमाणमभिधाय तस्याध्यायशेषेण तद्विषयतोपपादिता ।&lt;br&gt;&#xA;तत्कथनमाप्यतममिति ।&lt;br&gt;&#xA;प्रथमाध्यायार्थे शङ्कितदोषनिरासो द्वितीये ऽभिहितस्तमाह निर्दोषमिति&lt;br&gt;&#xA;एवं ब्रह्मस्वरूपे सिद्धे अधिकारिणस्तत्प्रसादसाधनोपायभूततत्साक्षात्कारजननाय वैराग्यभक्तिभ्यामखिलवेदार्थश्रवणादि तृतीय&lt;br&gt;&#xA;$गुरुत्वेन व्यासस्य प्रणामः$&lt;br&gt;&#xA;&lt;em&gt;१,७५&lt;/em&gt;&lt;br&gt;&#xA;तमेव शास्त्रप्रभवं प्रणम्य जगद्गुरूणां गुरुमञ्जसैव ।&lt;br&gt;&#xA;विशेषतो मे परमाख्यविद्याव्याख्यां करोम्यन्वपि चाहमेव  (अनुव्याख्यानम्)१,१.२&lt;br&gt;&#xA;न्यायसुधा-&lt;br&gt;&#xA;नारायणप्रणामस्येव गुरुप्रणामस्याप्यभिमतसिद्धयङ्गतया कार्यारम्भे ऽवश्यमनुष्ठेयत्वात्तदाचरणपुरःसरं ब्रह्ममीमांसाशास्त्रव्याख्यानं&lt;br&gt;&#xA;समर्थयमानः प्रतिजानीते तमेवेति&lt;br&gt;&#xA;तं पूर्वप्रणतं नारायणमेव ।&lt;br&gt;&#xA;अन्वपि पुनरपि प्रणम्य भक्तयाद्युपेततालक्षणेन प्रकर्षेण नत्वाहं परमाख्यविद्याया ब्रह्ममीमांसाशास्त्ररूपाया व्याख्यां करोमीति सम्बन्धः ।&lt;br&gt;&#xA;वर्तमानसामीप्यार्द्वर्तमानव्यपदेशः ।&lt;br&gt;&#xA;सङ्क्षेपतो व्याख्यानस्य प्रक्रान्तत्वाद्वा ।&lt;br&gt;&#xA;&lt;em&gt;१,७८&lt;/em&gt;&lt;br&gt;&#xA;ननु प्रणतस्य पुनः प्रणामः किमर्थः ।&lt;br&gt;&#xA;नहि प्रणामावृत्तिर्विघ्नविघातादिहेतुरित्यत्र नियामकमस्ति ।&lt;br&gt;&#xA;भावे वा पूर्वश्लोक एव बहुशः सन्नमामीति वक्तव्यम् ।&lt;br&gt;&#xA;मैवम् ।&lt;br&gt;&#xA;गुरुत्वेनात्र प्रणामाचरणात् ।&lt;br&gt;&#xA;कथं नारायणस्य गुरुत्वमित्यत आह शास्त्रप्रभवमिति&lt;br&gt;&#xA;शास्त्रशब्देन प्रकृतत्वाद्ब्रह्ममीमांसाशास्त्रं वेदादिकं चोच्यते ।&lt;br&gt;&#xA;प्रभवत्युत्पद्यते प्रथममुपलभ्यते वा यस्मात्सः प्रभवः ।&lt;br&gt;&#xA;यथासम्भवं शास्त्रस्य प्रभवः शास्त्रप्रभवस्तम् ।&lt;br&gt;&#xA;यो हि यच्छास्त्रे प्रवर्तते तस्य तत्प्रभावो गुरुरिति प्रसिद्धमेव ।&lt;br&gt;&#xA;प्रकृतशास्त्रसम्प्रदायप्रवर्तकत्वाच्च नारायणस्य गुरुत्वमित्याह जगद्गुरूणामिति&lt;br&gt;&#xA;जगत एतच्छास्त्रप्रवक्तृणां ब्रह्मादीनामञ्जसा मुख्यतया न तु वयो ऽधिकत्वादिमात्रेण गुरुम् ।&lt;br&gt;&#xA;अस्य शास्त्रस्य प्रवक्तारमिति यावत् ।&lt;br&gt;&#xA;प्रकारान्तरेण गुरुत्वं नारायणस्य समर्थयते विशेषत इति&lt;br&gt;&#xA;गुरुमिति वर्तते ।&lt;br&gt;&#xA;विशेषत इति साक्षादुपदेष्यृत्वेन न तु जगत इव परम्परया ।&lt;br&gt;&#xA;अत्र यदि शास्त्रप्रभवमित्याद्येवोच्येत तदा पृथक्प्रणामेन देवताया गुरोश्च पार्थक्यशङ्का स्यात् ।&lt;br&gt;&#xA;तदर्थं तमेवेत्युक्तम् ।&lt;br&gt;&#xA;नचैवं पृथक् प्रणामानुपपत्तिः ।&lt;br&gt;&#xA;निमित्तद्वयसमावेशे नैमित्तिकविलोपनियमाभावात् ।&lt;br&gt;&#xA;शिष्यशिक्षायै चैतद्ग्रन्थे निवेशनम् ।&lt;br&gt;&#xA;शिष्याणां चास्ति गुरुदेवताभेदः ।&lt;br&gt;&#xA;तदपेक्षयैव जगद्गुरूणामित्युक्तम् ।&lt;br&gt;&#xA;अन्यथा विशेषतो म इत्युक्तमयुक्तं स्यात् ।&lt;br&gt;&#xA;$व्याख्येयत्वसमर्थनम्$&lt;br&gt;&#xA;&lt;em&gt;१,८४&lt;/em&gt;&lt;br&gt;&#xA;स्यादेतत् ।&lt;br&gt;&#xA;अथातो ब्रह्मजिज्ञासेत्यादिकं ग्रन्थं व्याख्यातुमयं देवतादिप्रणामः ।&lt;br&gt;&#xA;नचायं व्याख्यातव्यः ।&lt;br&gt;&#xA;अर्थविवक्षापूर्वकस्यैव पौरुषेयवाक्यस्य व्याख्यातव्यत्वात् ।&lt;br&gt;&#xA;नहि मातृकामात्रव्याख्याने प्रेक्षावान्प्रवर्तते ।&lt;br&gt;&#xA;नचास्यार्थविवक्षापूर्वकत्वे मानमस्ति ।&lt;br&gt;&#xA;प्रणयनमात्रस्य व्यभिचारित्वात् ।&lt;br&gt;&#xA;प्रेक्षावत्प्रणयनस्य चानिश्चयात् ।&lt;br&gt;&#xA;निश्चये वा विषहरमन्त्रस्येव जपादिनाभ्युदयसिद्धये निर्माणोपपत्तेः ।&lt;br&gt;&#xA;गृहीतसङ्गतेरर्थप्रतिभासो हि विषहरमन्त्रे ऽपि समानः ।&lt;br&gt;&#xA;नचार्थविवक्षापूर्वकत्वमात्रेणोपादेयता व्याख्यानं युक्तम् ।&lt;br&gt;&#xA;विप्रलम्भकादिवाक्यव्याख्यानप्रसङ्गात् ।&lt;br&gt;&#xA;किं नाम याथार्थ्ये च सति ।&lt;br&gt;&#xA;नचास्य याथार्थ्ये मानमस्ति ।&lt;br&gt;&#xA;तद्भावे ऽपि तथाविधवाक्यान्तरपरित्यागेनास्यैव व्याख्याने कारणं वक्तव्यमित्याशङ्कानिरासाय परमाख्यविद्येत्युक्तम् ।&lt;br&gt;&#xA;&lt;em&gt;१,८८&lt;/em&gt;&lt;br&gt;&#xA;अयमभिसन्धिः ।&lt;br&gt;&#xA;अस्ति तावदस्मिन्ग्रन्थे’द्वे विद्ये वेदितव्ये परा चैवापरा च’ इत्यादौ परविद्याख्या ।&lt;br&gt;&#xA;अत्र विद्याशब्देनार्थविवक्षा याथार्थ्यं चास्यावगम्यते ।&lt;br&gt;&#xA;याथार्थ्यज्ञानतत्साधनयोर्विद्याशब्दस्य योगरूढिभ्यां प्रवृत्तत्वात् ।&lt;br&gt;&#xA;‘सञ्ज्ञायां समजनिषद’ इत्यत्र सञ्ज्ञायामित्यनुवृत्तेः ।&lt;br&gt;&#xA;परशब्देन च याथार्थ्याद्वाक्यान्तरादुत्कर्षः ।&lt;br&gt;&#xA;तदेवमागमेनास्य सर्वोत्तमप्रणामाप्यप्रतीतेर्गहनार्थत्वच्चोपपन्नमन्यपरित्यागेनास्यैव व्याख्यानमिति ।&lt;br&gt;&#xA;तथाप्यन्यैरेव व्याख्यातत्वान्न पुनरिदं व्याख्यातव्यमित्यतो व्याख्यामित्युक्तम् ।&lt;br&gt;&#xA;विशिष्टाऽख्या व्याख्या ।&lt;br&gt;&#xA;अनेन परकृतानामपव्याख्यानतामभिप्रैति ।&lt;br&gt;&#xA;तथाच तत्रतत्र प्रदर्शयिष्यति ।&lt;br&gt;&#xA;तथापि स्वप्रणीतभाष्येणैव कृतव्युत्पादनमिदं शास्त्रमिति किमनेन व्युत्पादनेनेत्यतो ऽन्वपि चेत्याह ।&lt;br&gt;&#xA;चशब्देन अनुव्याख्याने प्रयोजनसद्भावं समुच्चिनोति ।&lt;br&gt;&#xA;तच्च वक्ष्यते ।&lt;br&gt;&#xA;प्रयोजनसद्भावे भाष्यदिशा शिष्या एवानुव्याकरिष्यन्तीत्यतो ऽहमेवेत्याभिहितम् ।&lt;br&gt;&#xA;एवशब्देनान्येषामसामर्थ्यं सूचयति ।&lt;br&gt;&#xA;$आगमेन शास्त्रप्रामाण्यम्$&lt;br&gt;&#xA;&lt;em&gt;१,९६&lt;/em&gt;&lt;br&gt;&#xA;प्रादुर्भूतो हरिर्व्यासो विरिञ्चभवपूर्वकैः ।&lt;br&gt;&#xA;अर्थितः परविद्याख्यं चक्रे शास्त्रमनुत्तमम्  (अनुव्याख्यानम्)१,१.३&lt;br&gt;&#xA;&lt;em&gt;१,९७&lt;/em&gt;&lt;br&gt;&#xA;न्यायसुधा-&lt;br&gt;&#xA;यदुक्तं नारायणो ऽस्य शास्त्रस्य प्रभव इति तदयुक्तम् ।&lt;br&gt;&#xA;व्यासोपज्ञताप्रसिद्धिविरोधात् ।&lt;br&gt;&#xA;नच नारायण एव व्यासः ।&lt;br&gt;&#xA;जननविरोधात् ।&lt;br&gt;&#xA;कृतकृत्यस्य प्रयोजनाभावेन शास्त्रप्रणयनासम्भवाच्च ।&lt;br&gt;&#xA;यच्चास्य श्रौत्या परविद्याख्यया सर्वोत्तमप्रामाण्यसिद्धिरिति तदप्ययुक्तम् ।&lt;br&gt;&#xA;परशब्दस्यानेकार्थत्वेन विद्याशब्दस्य चार्थविवक्षाविरहिण्यपि मन्त्रे प्रयोगदर्शनेन परविद्याख्यायाः सर्वोत्तमप्रामाण्यानिश्चायकत्वात् ।&lt;br&gt;&#xA;किञ्चेयं परविद्याख्यैतद्विषयेत्यत्रापि न नियामकमस्तीत्यत आह प्रादुर्भूत इति&lt;br&gt;&#xA;अत्र कृतकृत्यो ऽपि हरिरात्मकृपास्पदैर्विरिञ्चभवपूर्वकैरमरैरर्थितो व्यासः प्रादुर्भूतो न तु जातो ग्रन्थमिमं चक्र इत्यनेन नारायणस्य&lt;br&gt;&#xA;शास्त्रप्रभवत्वे ऽनुपपत्तिः परिहृता ।&lt;br&gt;&#xA;दृश्यन्ते हि केवलं कृपापारवश्येन परोपकाराय प्रवर्तमानाः सुतरां तैरर्थिताः ।&lt;br&gt;&#xA;अत एव परप्रयोजनमप्यात्मगामीव मन्यमानस्य भगवतः शास्त्रप्रणयनमिति ज्ञापयितुमात्मनेपदप्रयोगः ।&lt;br&gt;&#xA;अत्र च नारायणाद्विनिष्पन्नमित्याद्यागमः प्रमाणम् ।&lt;br&gt;&#xA;परविद्याख्यया अस्य सर्वोत्तमप्रामाण्यसिद्धिं व्युत्पादयितुं परविद्याख्यमित्यनूद्यानुत्तमं शास्त्रमिति व्याख्यातम् ।&lt;br&gt;&#xA;नास्त्युत्तमं शास्त्रमस्मादित्यनुत्तमम् ।&lt;br&gt;&#xA;शिष्यते यथास्थितं प्रतिपाद्यते तत्त्वमनेनेति शास्त्रम् ।&lt;br&gt;&#xA;&lt;em&gt;१,१००&lt;/em&gt;&lt;br&gt;&#xA;इदमुक्तं भवति ।&lt;br&gt;&#xA;‘द्वे विद्ये वेदितव्ये परा चैवापरा च’ इति विद्याद्वयमुद्दिश्य तत्रापरेत्यादिना साङ्गान्वेदानपरविद्यात्वेनोक्तवा’अथ परा यया&lt;br&gt;&#xA;तदक्षरमधिगम्यते’ इति परविद्या प्रदर्शिता ।&lt;br&gt;&#xA;सा तावद्वेदादिशास्त्रप्रकरणात्परमाक्षराधिगतिकरणत्वलिङ्गाच्च शास्त्रमेव भवितुमर्हति अन्यथा&lt;br&gt;&#xA;सकृदुक्तविद्याशब्दस्यानेकार्थत्वकल्पनाप्रसङ्गाच्च ।&lt;br&gt;&#xA;शास्त्रं चाप्रमाणं चेति विप्रतिषिद्धम् ।&lt;br&gt;&#xA;तस्य च परत्वं&lt;br&gt;&#xA;नामन्यन्न सम्भवतीत्यनुत्तमत्वमेव ।&lt;br&gt;&#xA;तदपि सन्निधानात् प्रमाणत्वेनैव ।&lt;br&gt;&#xA;शब्दान्तरसमभिव्याहारवशेन सामान्यशब्दस्य विशेषाथर्स्य कल्पनीयत्वात् ।&lt;br&gt;&#xA;तद्यथा परमधार्मिक इत्यभिहिते परमत्वं धर्मेणेति ज्ञायते ।&lt;br&gt;&#xA;तच्चानुत्तमं शास्त्रमिदमेव विवक्षितम् ।&lt;br&gt;&#xA;निर्णेतव्यार्थानामृगादिपदोपलक्षितानामशेषशास्त्राणामपरविद्यात्वेनोक्तत्वात् ।&lt;br&gt;&#xA;अन्यस्य अप्रसङ्गात्परत्वासम्भवाच्च ।&lt;br&gt;&#xA;सम्भवति त्वस्य परत्वमनुग्राहकत्वात् ।&lt;br&gt;&#xA;एतेनोपनिषदः परविद्येति व्याख्यानमिति परास्तम् ।&lt;br&gt;&#xA;ऋगादिग्रहणेन तासामपि गृहीतत्वात् ।&lt;br&gt;&#xA;ब्राह्मणपरिव्राजकन्यायश्च अगतिका गतिः ।&lt;br&gt;&#xA;तज्जन्यं ज्ञानं परविद्येत्यपि न युक्तम् ।&lt;br&gt;&#xA;अधिगतिकरणत्वानुपपत्तेः ।&lt;br&gt;&#xA;अनेकार्थताकल्पनापत्तेश्च ।&lt;br&gt;&#xA;अतो ऽनया परविद्याख्ययास्य शास्त्रस्य सर्वोत्तमप्रामाण्यसाधनमुपपन्नमिति ।&lt;br&gt;&#xA;$विद्याशास्त्रशब्दयोः समानार्थत्वम्$&lt;br&gt;&#xA;&lt;em&gt;१,१०५&lt;/em&gt;&lt;br&gt;&#xA;यद्यपि विद्याशास्त्रशब्दौ शिष्याचार्यव्यापारानुबन्धिनौ तथाप्युभयानुगततत्त्वज्ञानकरणत्वमात्रमुपादाय द्वयोरैकार्थ्यमुक्तमित्यवगन्तव्यम् ।&lt;br&gt;&#xA;‘ऋगाद्या अपरा विद्या यदा विष्णोर्न वाचकाः ।&lt;br&gt;&#xA;ता एव परमा विद्या यदा विष्णोस्तु वाचकाः’ इति भगवत्पादीयं व्याख्यानमप्येतमेवार्थं सूचयति ।&lt;br&gt;&#xA;ब्रह्ममीमांसाशास्त्रव्युत्पादितन्यायानुपकृता हि वेदादयो विष्णोरवाचकास्तदुकृताश्च तस्य वाचका भवन्तीति ।&lt;br&gt;&#xA;तथापि केवलस्य न परविद्यात्वं लभ्यत इति चेत् ।&lt;br&gt;&#xA;मा लाभि ।&lt;br&gt;&#xA;वेदादीतिकर्तव्यतारूपस्यास्य पृथक् प्रामाण्यानभ्युपगमात् ।&lt;br&gt;&#xA;$प्रामाण्यमात्रे अनुमानम्$&lt;br&gt;&#xA;&lt;em&gt;१,१०७&lt;/em&gt;&lt;br&gt;&#xA;गुरुर्गुरूणां प्रभवः शास्त्राणां बादरायणः ।&lt;br&gt;&#xA;यतस्तदुदितं मानमजादिभ्यस्तदर्थतः  (अनुव्याख्यानम्)१,१.४&lt;br&gt;&#xA;न्यायसुधा-&lt;br&gt;&#xA;एवं तावदागमेनास्य शास्त्रस्यानुत्तमं प्रामाण्यं प्रसाध्याधुनानुमानतो ऽपि तत् सिषाधयिषुरादौ तावत्प्रामाण्यमात्रे अनुमानं वक्तुमाह गुरुरिति&lt;br&gt;&#xA;यतो यत्कारणं बादरायणो गुरूणां जगतस्तत्त्वोपदेशकानां ब्रह्मादीनां गुरुरुपदेष्या ।&lt;br&gt;&#xA;यतश्च शास्त्राणां वेदानां भारतादीनां च यथासम्भवं प्रभवो गुरूणामशेषार्थप्रतिपादकानां सविस्तराणां वेदादिशास्त्राणां गुरुर्मुख्यप्रभवो न तु&lt;br&gt;&#xA;सम्प्रदायमात्रप्रवर्तक इति वा ।&lt;br&gt;&#xA;यतश्चाजादिभ्यः श्रोतृभ्यस्तेषामर्थो मोक्षस्तदर्थः तस्मै तदर्थतः ।&lt;br&gt;&#xA;तदुदितं तेन बादरायणेनोपदिष्यमिदं शास्त्रमतो मानं भवितुमर्हति ।&lt;br&gt;&#xA;&lt;em&gt;१,११४&lt;/em&gt;&lt;br&gt;&#xA;$हेतूनां साक्षात्साध्यनिर्देशः$&lt;br&gt;&#xA;अत्र गुरुर्गुरूणामित्यादिहेतूनां वक्तृश्रोतृप्रसङ्गानामानुकूल्यान्येव साक्षात्साध्यानि मानसीति तु परमसाध्यनिर्देश इति ज्ञातव्यम् ।&lt;br&gt;&#xA;तथा हि ।&lt;br&gt;&#xA;विवक्षितार्थतत्त्वज्ञानं करणपाटवं विवक्षा चेति त्रयं वक्तुरानुकूल्यं नाम ।&lt;br&gt;&#xA;तत्त्वज्ञानयोग्यता वक्तृप्रीतिविषयता चेति द्वयं श्रोतुः ।&lt;br&gt;&#xA;श्रोतृप्रयोजनोद्देशः प्रसङ्गस्य ।&lt;br&gt;&#xA;तत्र गुरूणां गुरुरिति वक्तुर्बादरायणस्य विवक्षितार्थतत्त्वज्ञानसाधने हेतुः ।&lt;br&gt;&#xA;यो हि यस्य तत्त्वोपदेष्या स ततो ऽधिकतत्त्वज्ञानवानुपलब्धः ।&lt;br&gt;&#xA;अयं च सर्वज्ञकल्पानां ब्रह्मादीनां तत्त्वोपदेष्या ब्रह्मरुद्रादिदेवेष्वित्याद्यागमादवगतः ।&lt;br&gt;&#xA;अतः सवर्ज्ञो भवितुमर्हतीति ।&lt;br&gt;&#xA;गुरूणां शास्त्राणां गुरुः प्रभव इत्यनेनापि तत्त्वज्ञानं करणपाटवं च साध्यते ।&lt;br&gt;&#xA;यो हि यावदथर्प्रतिपादकस्यागमस्य प्रभवः स तावन्तमर्थं तत्त्वतो जानन्नवगतः ।&lt;br&gt;&#xA;अयं चाशेषार्थप्रतिपादकस्यागमस्य प्रभवो ऽनुक्तं पञ्चभिर्वेदैरुत्सन्नान्भगवान्वेदानित्यादिवचनादवगतः ।&lt;br&gt;&#xA;ततो भवितव्यमनेन सर्वज्ञेन ।&lt;br&gt;&#xA;यश्च बहोरागमस्य प्रभवः सो ऽसति निमित्तान्तरे पटुकरणो दृष्टः ।&lt;br&gt;&#xA;अयं चापरस्य वेदादेः प्रभवः कथमपटुकरणो भवेदिति ।&lt;br&gt;&#xA;तदुदितमिति वचनेन कार्येण वक्तुर्विवक्षा कारणभूतोपपादिता ।&lt;br&gt;&#xA;गुरूणामिति श्रोतृणां तत्त्वज्ञानयोग्यतोपपादने हेतुः ।&lt;br&gt;&#xA;नहि स्वयं तत्त्वज्ञानायोग्यः परेषां तत्त्वोपदेष्या दृष्टः ।&lt;br&gt;&#xA;अजादिभ्य इति वक्तृप्रेमास्पदत्वोपपादनम् ।&lt;br&gt;&#xA;ब्रह्मादयो हि परमेश्वरप्रेमविषयाः सुप्रसिद्धाः ।&lt;br&gt;&#xA;तदर्थत इति प्रसङ्गानुकूल्योपपादनम् ।&lt;br&gt;&#xA;अत्र सर्वत्राकारणकार्योत्वत्त्यादिप्रसङ्गो विपक्षे बाधकस्तर्कः उन्नेयः ।&lt;br&gt;&#xA;&lt;em&gt;१,११७&lt;/em&gt;&lt;br&gt;&#xA;$किं मध्ये साध्यान्तराध्याहारकल्पनया$&lt;br&gt;&#xA;नन्वत्र गुरुर्गुरूणामित्यादीनां शास्त्रप्रामाण्येन यथाश्रुत एव साध्यसाधनभावो व्याख्यायताम् ।&lt;br&gt;&#xA;किं मध्ये साध्यान्तराध्याहारकल्पनया ।&lt;br&gt;&#xA;यद्यपि यथाश्रुतानामेषां व्यधिकरणता ।&lt;br&gt;&#xA;तथापि तदुदितमिति वचनाद्विभक्तिविपरिणामेन एकाधिकरणता भविष्यति ।&lt;br&gt;&#xA;&lt;em&gt;१,१२०&lt;/em&gt;&lt;br&gt;&#xA;$हेतूणाम् अव्यभिचरितत्वम्$&lt;br&gt;&#xA;यद्यपि चैते प्रत्येकं बौद्धागमादौ मानतां व्यभिचरन्ति ।&lt;br&gt;&#xA;तथापि मिलितानां हेतुतास्तु ।&lt;br&gt;&#xA;भारताद्यशेषसच्छास्त्रप्रभवप्रणीतत्वांशस्य सपक्षाप्रवेशितत्वेनासाधारण्यं स्यादिति चेन्न ।&lt;br&gt;&#xA;तेष्वेव हेतुवृत्तिसम्भवात् ।&lt;br&gt;&#xA;तत्प्रामाण्यस्य महाजनपरिग्रहादिना निश्चितत्वात् ।&lt;br&gt;&#xA;एवं तर्हि भारतादिप्रणयनविशिष्टेन&lt;br&gt;&#xA;तेषामप्रणीतत्वाद्बादरायणेन ब्रह्मादीन्प्रति तन्मोक्षार्तमुपदिष्टत्वमात्रं हेतुः स्यादिति चेद्बाढम् ।&lt;br&gt;&#xA;तावन्मात्रस्यैव व्यभिचाराभावात् ।&lt;br&gt;&#xA;तथा सति गुरुर्गुरूणां प्रभवः शास्त्राणामिति व्यर्थमापद्यत इति चेन्न ।&lt;br&gt;&#xA;तस्य हेतुशरीराप्रवेशिनो ऽपि दृष्टान्तोपदर्शनादिना सार्थक्योपपत्तेरिति ।&lt;br&gt;&#xA;&lt;em&gt;१,१२५&lt;/em&gt;&lt;br&gt;&#xA;$साध्यान्तराध्याहारसमर्थनम्$&lt;br&gt;&#xA;सत्यम् ।&lt;br&gt;&#xA;तथापि नैतदेवं विज्ञातुं शक्यम् ।&lt;br&gt;&#xA;तथा सत्युत्तरवाक्ये वक्त्राद्यानुकूल्यस्य साध्यसम्बन्धव्युत्पादनमसङ्गतं स्यात् ।&lt;br&gt;&#xA;तदनुमानान्तरं भविष्यतीति चेन्न ।&lt;br&gt;&#xA;तथात्वे प्रामाण्यं त्रिविधम&lt;br&gt;&#xA;&lt;em&gt;१,१२९&lt;/em&gt;&lt;br&gt;&#xA;$उपाद्युद्भावम् असङ्गतम्$&lt;br&gt;&#xA;वक्तृश्रोतृप्रसक्तीनां यदाप्तिरनुकूलता ।&lt;br&gt;&#xA;आप्तवाक्यतया तेन श्रुतिमूलतया तथा  (अनुव्याख्यानम्)१,१.५&lt;br&gt;&#xA;युक्तिमूलतया चैव प्रामाण्यं त्रिविधं महत् ।&lt;br&gt;&#xA;दृश्यते ब्रह्मसूत्राणामेकधान्यत्र सर्वशः  (अनुव्याख्यानम्)१,१.६&lt;br&gt;&#xA;न्यायसुधा-&lt;br&gt;&#xA;ननु तर्ह्यनेनेदमुदितं भवति ।&lt;br&gt;&#xA;एतच्छास्त्रं प्रमाणमनुकूलवक्त्रादिमत्त्वाद्भारतादिवत् ।&lt;br&gt;&#xA;वक्त्राद्यानुकूल्यं चोक्तहेतुसिद्धमिति ।&lt;br&gt;&#xA;एतदनुपपन्नम् ।&lt;br&gt;&#xA;आप्तवाक्यतायास्तत्रोपाधित्वात् ।&lt;br&gt;&#xA;नच प्रत्यक्षादौ सत्यपि प्रामाण्ये नास्त्याप्तवाक्यत्वमिति साध्याव्यापकत्वान्नायमुपाधिरिति वाच्यम् ।&lt;br&gt;&#xA;वाक्यत्वावच्छिन्नसाध्यव्यापकत्वेनोपाधित्वोपपत्तेः ।&lt;br&gt;&#xA;तथाप्यपौरुषेये वेदे तदभावादनुपाधित्वमिति चेन्न ।&lt;br&gt;&#xA;वेदापौरुषेयत्वस्यासम्भवात् ।&lt;br&gt;&#xA;सम्मतत्वे वा साधनावच्छिन्ने पौरुषेयवाक्यत्वावच्छिन्ने वा साध्ये ऽस्योपाधित्वोपपत्तेरिति ।&lt;br&gt;&#xA;मैवम् ।&lt;br&gt;&#xA;अभिप्रायानवगमात् ।&lt;br&gt;&#xA;नहि वयं वक्त्राद्यानुकूल्येन शास्त्रप्रामाण्यं साक्षात्साधयितुमुद्यताः ।&lt;br&gt;&#xA;येनात्रोपाध्युद्भावनं सङ्गच्छेत ।&lt;br&gt;&#xA;अपि तर्ह्यनुकूलवक्त्रादिमत्त्वस्याप्तवाक्यतया व्याप्तत्वात्तेन तां प्रसाध्य तया प्रामाण्यं शास्त्रस्य साध्यत इत्याशयवानाह&lt;br&gt;&#xA;वक्तृश्रोतृप्रसक्तीनामिति&lt;br&gt;&#xA;यद्यत्र वाक्ये वक्तृश्रोतृप्रसक्तीनामनुकूलता तत्राप्तिः ।&lt;br&gt;&#xA;यद्वक्त्राद्यानुकूल्ययोपेतं तदाप्तवाक्यमिति यावत् ।&lt;br&gt;&#xA;यत एवं व्याप्तिर्यतश्चास्य शास्त्रस्यास्त्यनुकूलवक्त्रादिमत्त्वम् ।&lt;br&gt;&#xA;तेन सिद्धयाऽप्तवाक्यतया मानमिदं शास्त्रमिति पूर्वेण सम्बन्धः ।&lt;br&gt;&#xA;&lt;em&gt;१,१३२&lt;/em&gt;&lt;br&gt;&#xA;$को ऽयम् आप्तः$&lt;br&gt;&#xA;एतदुक्तं भवति ।&lt;br&gt;&#xA;विमतमाप्तवाक्यमनुकूलेन वक्त्रानुकूलान् श्रोतृन्प्रति तदीयहितसाधनबोधायोपदिष्टत्वात्सम्प्रतिपन्नवत् ।&lt;br&gt;&#xA;विमतं प्रमाणमाप्तवाक्यत्वात्सम्प्रतिपन्नत्वादिति ।&lt;br&gt;&#xA;वक्तुरानुकूल्याभावाज्जैनाद्यनाप्तवाक्यम् ।&lt;br&gt;&#xA;श्रोत्रानुकूल्यविरहाद्बौद्धादि ।&lt;br&gt;&#xA;प्रसङ्गानुकूलतावैधुर्यात् नर्मादि ।&lt;br&gt;&#xA;ननु को ऽयमाप्तो नाम यद्वाक्यत्वं साध्यते ।&lt;br&gt;&#xA;यथादृष्टार्थवादीति चेन्न ।&lt;br&gt;&#xA;भ्रान्तिदृष्टार्थवादिन्यपि प्रसङ्गात् ।&lt;br&gt;&#xA;प्रमाणदृष्टेति विशेषणे ऽपि प्रमाणदृष्टस्य प्रमादादिनान्यथाकथके अपि प्रसङ्गात् ।&lt;br&gt;&#xA;प्रमाणेन यथा दृष्टं तथा वादीति चेन्न ।&lt;br&gt;&#xA;एकदेशे तथाभूतवादित्वे ऽप्यंशान्तरे अतथाभूतत्वादिन्यपि प्रसङ्गात् ।&lt;br&gt;&#xA;यावत्प्रमाणदृष्टं तावतो वक्तेति चेन्न ।&lt;br&gt;&#xA;प्रायेणातथाभूतत्वादेव लक्ष्याणां तदव्याप्तेः ।&lt;br&gt;&#xA;नहि केनापि यावत्प्रमाणप्रमितं तावदभिधीयते ।&lt;br&gt;&#xA;यावत्प्रमाणदृष्टं तावत एव वक्तेति चेन्न ।&lt;br&gt;&#xA;अज्ञातसन्दिग्धानुवादवाक्यप्रयोक्तुरनाप्तत्वप्रसङ्गात् ।&lt;br&gt;&#xA;भीमाग्रजस्य अपि कदाचिच्चाटुवादित्वसम्भवेनानाप्तत्वापत्तेश्च ।&lt;br&gt;&#xA;निर्दोष आप्त इति चेन्न ।&lt;br&gt;&#xA;आप्तानामपि क्वचिद्रागादिदोषसम्भवात् ।&lt;br&gt;&#xA;यत्र विषये निर्दोषस्तत्राप्त इति चेन्न ।&lt;br&gt;&#xA;यत्तच्छब्दयोर्विशेषविषयत्वेनासाधारण्यादव्याप्तेरिति ।&lt;br&gt;&#xA;&lt;em&gt;१,१४०&lt;/em&gt;&lt;br&gt;&#xA;$आप्तिस्वरूपनिरूपणम्$&lt;br&gt;&#xA;मैवम् ।&lt;br&gt;&#xA;विवक्षिताथर्तत्त्वज्ञानमविप्रलिप्सा विवक्षा करणपाटवं चेतीयमाप्तिः ।&lt;br&gt;&#xA;तद्वानाप्त इत्यङ्गीकारात् ।&lt;br&gt;&#xA;आप्तत्वाभिमते ऽपि कदाचिदिदं नास्तीति चेन्मा भूत् ।&lt;br&gt;&#xA;तदासावनाप्त इत्यङ्गीकारात् ।&lt;br&gt;&#xA;कालादिभेदेनाविरोधात् ।&lt;br&gt;&#xA;एवं सति यो यत्रैवम्भूतः स तत्राप्त इत्युक्तं स्यादिति चेदस्तु को दोषः ।&lt;br&gt;&#xA;यत्तच्छब्दार्थयोरननुगम इति चेत् ।&lt;br&gt;&#xA;को ऽयमननुगमो नाम किं सार्वत्रिकव्यवहारानौपायिकत्वमुतैकस्यानेकवृत्तित्वाभावः ।&lt;br&gt;&#xA;नाद्यः ।&lt;br&gt;&#xA;यो यस्य सुतः स तदीयं धनं अर्हतीत्यादौ सार्वत्रिकव्यवहारहेतुतोपलम्भात् ।&lt;br&gt;&#xA;न द्वितीयः ।&lt;br&gt;&#xA;अदोषत्वात् ।&lt;br&gt;&#xA;यथा चाननुगतस्यापि नाव्याप्तिः सार्वत्रिकव्यवहारहेतुता च तथा सामान्यपरीक्षायां वक्ष्यामः ।&lt;br&gt;&#xA;&lt;em&gt;१,१४५&lt;/em&gt;&lt;br&gt;&#xA;$आप्तेः लक्षणान्तरम्$&lt;br&gt;&#xA;एतेन निर्दोषः प्रमितस्यैव वक्तेति लक्षणद्वयमपि समाहितं वेदितव्यम् ।&lt;br&gt;&#xA;अनुवादस्य वादविषयत्वेन तत्प्रयोक्तुरप्याप्तत्वाविरोधात् ।&lt;br&gt;&#xA;एवञ्च वक्तुरानुकूल्यमाप्त्येकदेश एव ।&lt;br&gt;&#xA;विप्रलिप्सा च श्रोतृप्रसङ्गानुकूलतैकनिबन्धना तदभावे निवर्तत इति वक्त्राद्यानुकूल्यवत्ताया आप्तवाक्यतया सुस्थः प्रतिबन्धः ।&lt;br&gt;&#xA;नन्वाप्तवाक्यता स्वकपोलकल्पितेषु मालतीमाधवादिषु प्रामाण्यं व्यभिचरति ।&lt;br&gt;&#xA;नहि नाटकादिप्रबन्धं विरचयन्नपि कदाचिदुक्तलक्षणोपपन्नो न भवति भवभूतिरिति चेन्न ।&lt;br&gt;&#xA;यो यत्रैवम्भूत इत्यनेनैवोक्तोत्तरत्वात् ।&lt;br&gt;&#xA;आप्तिमूलवाक्यस्याप्तवाक्यतया विवक्षितत्वाच्च ।&lt;br&gt;&#xA;अबोधकं विपरीतबोधकं वा वाक्यमप्रमाणमित्युच्यते ।&lt;br&gt;&#xA;तत्राबोधकं वक्तुरपटुकारणतया भवति ।&lt;br&gt;&#xA;विपरीतबोधकं च विपरीतज्ञानादिनेत्याप्तिपूर्वकवाक्यत्वस्य प्रामाण्येन प्रतिबन्धसिद्धिः ।&lt;br&gt;&#xA;अन्यथा कारणेन विना कार्योत्पत्तिप्रसङ्गादिति ।&lt;br&gt;&#xA;&lt;em&gt;१,१४८&lt;/em&gt;&lt;br&gt;&#xA;$मध्ये किं आप्तवाक्यतासाधनम्$&lt;br&gt;&#xA;ननु चानुकूलवक्त्रादिमत्तया प्रामाण्यसाधनमेवात्र व्याख्यायताम् ।&lt;br&gt;&#xA;किमाप्तवाक्यतासाधनं मध्ये व्याख्यायते ।&lt;br&gt;&#xA;व्याप्तिपक्षधर्मतयोरतुल्यत्वात् ।&lt;br&gt;&#xA;नहि यद्यद्वयापकस्य व्यापकं तत्तस्याव्यापकमिति सम्भवति ।&lt;br&gt;&#xA;अनुकूलवक्त्रादिमत्तया आप्तवाक्यतासाधने वक्त्रानुकूल्यस्याप्त्येकदेशत्वेन साध्याविशिष्टता च स्यात् ।&lt;br&gt;&#xA;वक्तृश्रोतृप्रसक्तीनामिति वाक्यं तु शङ्कितस्य उपाधेः साधनव्यापकताप्रदर्शनार्थं भविष्यति ।&lt;br&gt;&#xA;मैवम् ।&lt;br&gt;&#xA;आप्तवाक्यतया तेनेत्युत्तरवाक्यवैयर्थ्यप्रसङ्गात् ।&lt;br&gt;&#xA;उपाधेः साधनव्यापकताया वक्तृश्रोतृप्रसक्तीनामित्यनेनैवोपपादितत्वात् ।&lt;br&gt;&#xA;नहि उपाधिं दूषयता साधनव्यापकतां व्युत्पाद्य साधनेनोपाधेः पक्षे साधनं विधाय तेन साध्यं साधनीयमिति कुलधर्मः ।&lt;br&gt;&#xA;&lt;em&gt;१,१५२&lt;/em&gt;&lt;br&gt;&#xA;उपाधेः साधनाभेदं प्रदर्श्य तेन साध्यं साध्यत इति चेन्न ।&lt;br&gt;&#xA;आप्तेर्वक्तृमात्रधर्मस्य साधनाभेदानुपपत्तेः ।&lt;br&gt;&#xA;साध्याविशिष्टता तु नास्त्येव ।&lt;br&gt;&#xA;वक्त्रादीनामानुकूल्येन वक्तुराप्तिसाधने खल्वंशतः सा स्यात् ।&lt;br&gt;&#xA;अनुकूलवक्त्रादिमत्तया आप्तवाक्यता साध्यत इति चोक्तम् ।&lt;br&gt;&#xA;तथापि साध्यसाधनयोराप्त्येकदेशानुप्रवेशो ऽस्तीति चेत् ।&lt;br&gt;&#xA;सत्यम् ।&lt;br&gt;&#xA;तथापि विशिष्टभेदेन अदोषत्वात् ।&lt;br&gt;&#xA;अन्यथा यो धूमवानसावग्निमानिति व्याप्यव्यापकभावो ऽपि न स्यात् ।&lt;br&gt;&#xA;विशेष्यांशस्योभयत्रानुप्रवेशात् ।&lt;br&gt;&#xA;कृतकत्वानित्यत्वयोःसत्तानुप्रवेशे ऽपि परैर्व्याप्यव्यापकभावस्य अङ्गीकृतत्वाच्च ।&lt;br&gt;&#xA;यदा तु निर्दोषः प्रमितस्यैव वक्ता आप्त इत्याश्रितं तदा साध्यविशिष्टतायाः शङ्कैव नास्ति ।&lt;br&gt;&#xA;&lt;em&gt;१,१५६&lt;/em&gt;&lt;br&gt;&#xA;$भाष्यकृतः परम्पराश्रयणे निमित्तम्$&lt;br&gt;&#xA;ग्रन्थकृतापि कस्मादियं परम्पराऽश्रितेति चेन्न ।&lt;br&gt;&#xA;वक्त्राद्यानुकूल्येन प्रामाण्यं साधयताप्यन्ततो ऽस्यार्थस्याश्रयणीयत्वात् ।&lt;br&gt;&#xA;अन्यथास्तु वक्त्राद्यानुकूल्यं वक्तुर्विप्रलिप्सामूलत्वेनाप्रामाण्यं च भवत्वित्याशङ्कायाः को निवारयिता ।&lt;br&gt;&#xA;यद्यपि प्रामाण्यं स्वत एवेति बादरायणीयं मतम् ।&lt;br&gt;&#xA;यद्वक्ष्यति’न विलक्षणत्वात्’ इति ।&lt;br&gt;&#xA;जैमिनिरपि’तत्प्रामाण्यं बादरायणस्य अनपेक्षत्वात्’ इति ।&lt;br&gt;&#xA;तथाप्यप्रामाण्यशङ्कानिरासार्थो ऽयं प्रयत्न इत्यविरोधः ।&lt;br&gt;&#xA;&lt;em&gt;१,१५९&lt;/em&gt;&lt;br&gt;&#xA;$यच्छ्रुतिसंवादियच्चयुक्तिसंवादितत्प्रमाणम्$&lt;br&gt;&#xA;एवं विजातीयसंवादेनास्य शास्त्रस्य प्रामाण्यमुपपाद्य तदनुत्तमतासिद्धये सजातीयद्वयसंवादमप्याह श्रुतीति&lt;br&gt;&#xA;तथाचशब्दौ समुच्चयार्थौ ।&lt;br&gt;&#xA;मानमित्यस्यानुकर्षणार्थौ वा ।&lt;br&gt;&#xA;यथा आप्तवाक्यतया तथा श्रुतिमूलतयापीत्युपमार्थो वा तथाशब्दः ।&lt;br&gt;&#xA;यद्यपि श्रुतियुक्तिमूलशब्दौ श्रुतियुक्तिभ्यामथर्मुपलभ्य रचितस्य वाचकौ ।&lt;br&gt;&#xA;तथाप्यत्र सामानार्थतासाम्येन गौप्या वृत्त्या श्रुतियुक्तिसंवादितार्थौ व्याख्येयौ ।&lt;br&gt;&#xA;भगवतो बादरायणस्य स्वतः सर्वज्ञत्वेन मुख्यार्थासम्भवात् ।&lt;br&gt;&#xA;यदि च श्रुतियुक्तिसंवादित्येवाक्ष्यत्तदा यादृच्छिकसंवादितापि व्यज्ञास्यत ।&lt;br&gt;&#xA;सा मा विज्ञायीति गौणप्रयोगः ।&lt;br&gt;&#xA;एवं हि प्रयोगे ऽङ्गाङ्गिभावो ऽप्यधिको विज्ञायते ।&lt;br&gt;&#xA;सच पक्षधर्मतोपपादको भविष्यति ।&lt;br&gt;&#xA;ततश्चायमर्थः ।&lt;br&gt;&#xA;यच्छ्रुतिसंवादि तत्प्रमाणम् ।&lt;br&gt;&#xA;यथा मन्वादिवाक्यम् ।&lt;br&gt;&#xA;श्रुतिसंवादि चेदं शास्त्रम् ।&lt;br&gt;&#xA;तदर्थविचारपरत्वात् ।&lt;br&gt;&#xA;विसंवादे तदनुपपत्तेः ।&lt;br&gt;&#xA;तच्च&lt;br&gt;&#xA;‘पुनस्तस्यार्थवित्तये’ इत्याद्यागमसिद्धम् ।&lt;br&gt;&#xA;यच्च युक्तिसंवादि तत्प्रमाणम् ।&lt;br&gt;&#xA;यथा धूमवन्तं पर्वतमुद्दिश्य पर्वतो ऽयमग्निमानित्युक्तं वाक्यम् ।&lt;br&gt;&#xA;युक्तिसंवादि चेदम् ।&lt;br&gt;&#xA;मीमांसारूपत्वात् ।&lt;br&gt;&#xA;मीमांसायाश्च युक्तयनुसन्धानात्मकत्वात् ।&lt;br&gt;&#xA;तस्मात्प्रमाणम् ।&lt;br&gt;&#xA;अन्यथा श्रुतेर्युक्तेश्चाप्रामाण्यप्रसङ्गः ।&lt;br&gt;&#xA;अर्धवैशसासम्भवादिति ।&lt;br&gt;&#xA;&lt;em&gt;१,१६३&lt;/em&gt;&lt;br&gt;&#xA;$शारीरकः परमात्मैव$&lt;br&gt;&#xA;किमतो यद्देवमित्यत आह एव प्रामाण्यमिति&lt;br&gt;&#xA;एवशब्दो ब्रह्मसूत्राणां इत्यनेन सम्बद्धयते ।&lt;br&gt;&#xA;त्रिविधमिति क्रियाविशेषणम् ।&lt;br&gt;&#xA;ब्रह्म वेदस्तदर्थः परब्रह्म वा तस्य सूत्राणि ब्रह्मसूत्राणि ।&lt;br&gt;&#xA;सकलवेदार्थभूतस्य परब्रह्मणो विष्णोः स्वरूपनिर्णयार्थानि सूत्राणीति यावत् ।&lt;br&gt;&#xA;सूत्रशब्दार्थश्चाल्पाक्षरमित्याद्यागमादवगन्तव्यः ।&lt;br&gt;&#xA;एतेनैतच्छास्त्रवाचिनः शारीरकशब्दस्य शरीरमेव शरीरकं तत्र भवः शारीरको जीवः ।&lt;br&gt;&#xA;तमधिकृत्य कृतो ऽयं ग्रन्थः शारीरक इति व्याख्यानं निरस्तं भवति ।&lt;br&gt;&#xA;ब्रह्मसूत्रशब्दार्थेन विरुद्धत्वात् ।&lt;br&gt;&#xA;त्वम्पदाभिधेयस्य तत्पदाभिधेयब्रह्मरूपता मीमांसेति व्याख्यानादविरोध इति चेन्न ।&lt;br&gt;&#xA;असम्भवात् ।&lt;br&gt;&#xA;नहि जन्मादिसूत्राणि अभेदपराणि ।&lt;br&gt;&#xA;प्रत्युत तन्निरासपराणीति वक्ष्यते ।&lt;br&gt;&#xA;अतः शारीरकः परमात्मैव ।&lt;br&gt;&#xA;यथोक्तम् ।&lt;br&gt;&#xA;‘शरीरौ तावुभौ&lt;br&gt;&#xA;ज्ञेयौ जीवश्चेश्वरसञ्ज्ञितः’ इति ।&lt;br&gt;&#xA;तस्य सकलगुरपूर्णत्वादिमीमांसैव शारीरकमीमांसा ।&lt;br&gt;&#xA;तथा चोक्तं पुराणे’सर्वदोषविहीनत्वम्’ इत्यादि ।&lt;br&gt;&#xA;&lt;em&gt;१,१६७&lt;/em&gt;&lt;br&gt;&#xA;$ब्रह्मसूत्राणाम् एव त्रिविधं प्रामाण्यम्$&lt;br&gt;&#xA;यत एवं ब्रह्मसूत्राणां प्रामाण्यं त्रिविधं दृश्यते ।&lt;br&gt;&#xA;आप्तवाक्यत्वादिप्रमाणत्रयेण दृश्यत इति यावत् ।&lt;br&gt;&#xA;अतस्तन्महदनुत्तमं मन्तव्यम् ।&lt;br&gt;&#xA;आप्तवाक्यत्रयादिलिङ्गत्रयावसितं प्रामाण्यं अन्यत्रापि चेत्स्यात्तदा कथमेषां तदनुत्तममित्यतो ब्रह्मसूत्राणामेवेत्युक्तम् ।&lt;br&gt;&#xA;तत्कथमित्यत आह एकधेति&lt;br&gt;&#xA;सर्वश इति वचनादेकधेत्युपलक्षणम् ।&lt;br&gt;&#xA;तथा हि ।&lt;br&gt;&#xA;क्वचिदेकधा ।&lt;br&gt;&#xA;यथाऽप्तिमूलतया लौकिकविषये पितृवाक्ये ।&lt;br&gt;&#xA;श्रुतिसंवादेन धर्मादिविषये प्रतिवाद्युदीरितवचने ।&lt;br&gt;&#xA;तदुक्त एव पवर्तो ऽग्निमानिति वाक्ये युक्तिसंवादेन ।&lt;br&gt;&#xA;क्वचित् द्वेधा ।&lt;br&gt;&#xA;यथाऽप्तिश्रुतिभ्यां मन्वादिवाक्ये ।&lt;br&gt;&#xA;आप्तियुक्तिभ्यां पर्वतो ऽग्निमानित्यादौ पितृवाक्ये ।&lt;br&gt;&#xA;श्रुतियुक्तिभ्यामीश्वरः सर्वज्ञ इति प्रतिवाद्युदीरितवचसीति ।&lt;br&gt;&#xA;जैमिन्यादिवाक्ये त्रेधाप्यस्तीति चेत् ।&lt;br&gt;&#xA;सत्यम् ।&lt;br&gt;&#xA;यथा ब्रह्मसूत्रेषु न तथा ।&lt;br&gt;&#xA;निरवधिकं हि तत्राप्त्यादिकम् ।&lt;br&gt;&#xA;एतदर्थमपि महदित्येतत्त्रिविधमित्यनेनापि योजनीयम् ।&lt;br&gt;&#xA;ननु प्रमाणैकत्वानेकत्वयोः प्रमेयतादवस्थ्यात् कथमेतत् ।&lt;br&gt;&#xA;इत्थम् ।&lt;br&gt;&#xA;नहि प्रमाणमात्रं निःशङ्कप्रवृत्तावुपयुज्यते ।&lt;br&gt;&#xA;किं नाम प्रमाणतया प्रमितमेव ।&lt;br&gt;&#xA;तच्च यावद्यावदधिकं प्रमीयते तत्तदनुसारिणीमविशङ्कां क्षिप्रप्रवृत्तिं प्रसूत इत्यनुभवसिद्धम् ।&lt;br&gt;&#xA;ततः प्रामाण्यमेव स्वकार्यातिशयवशेनातिशयवदुच्यते ।&lt;br&gt;&#xA;एवं विषयप्रयोजनातिशयवशेनाप्यतिशयो द्रष्टव्यः ।&lt;br&gt;&#xA;&lt;em&gt;१,१७१&lt;/em&gt;&lt;br&gt;&#xA;$प्रामाण्योक्तिसमर्थनम्$&lt;br&gt;&#xA;अतो नैतादृशं किञ्चित् प्रमाणतममिष्यते ।&lt;br&gt;&#xA;स्वयं कृतापि तद्वयाख्या क्रियते स्पष्टतार्थतः  (अनुव्याख्यानम्)१,१.७&lt;br&gt;&#xA;न्यायसुधा-&lt;br&gt;&#xA;तदेवं श्रुत्यनुमानाभ्यामिदमेव शास्त्रं प्रमाणतमं नान्यदेतादृशमस्तीत्युपसंहरति अत इति&lt;br&gt;&#xA;इष्यते प्रामाणिकैरिति शेषः ।&lt;br&gt;&#xA;तथा चान्यपरिहारेणास्यैव व्याख्यानं युक्तमिति हृदयम् ।&lt;br&gt;&#xA;ननु भारतं सर्वशास्त्रेषूत्तममुच्यते ।&lt;br&gt;&#xA;सत्यम् ।&lt;br&gt;&#xA;विचार्येषु शास्त्रेषु तदित्यविरोधः ।&lt;br&gt;&#xA;ननु चास्य शास्त्रस्यारम्भणीयत्वं सूत्रकार एव प्रथमसूत्रे समर्थयते ।&lt;br&gt;&#xA;तद्वयाख्यानेनैव सर्वं सम्पद्यते ।&lt;br&gt;&#xA;किमनेन ।&lt;br&gt;&#xA;प्रथमसूत्र एव कथं प्रवृत्तिरिति चेत् ।&lt;br&gt;&#xA;प्रथमभाष्ये ऽपि कथम् ।&lt;br&gt;&#xA;सन्देहात्प्रवृत्तस्य पुनरुक्तप्रमाणैर्निर्णय इति चेत् ।&lt;br&gt;&#xA;समं प्रथमसूत्रे ऽपि ।&lt;br&gt;&#xA;मैवम् ।&lt;br&gt;&#xA;विषयादिसम्पादनेनैव तत् ।&lt;br&gt;&#xA;नच तावताऽरम्भणीयत्वम् ।&lt;br&gt;&#xA;प्रामाण्ये हि सति काकदन्तपरीक्षाग्रन्थवैलक्षण्यार्थं विषयादिव्युत्पादनमुपयुज्यते ।&lt;br&gt;&#xA;अतः सूत्राक्षिप्तमेवेदं शिष्याणां बुद्धिशुद्धये भाष्यकृतोक्तमिति ।&lt;br&gt;&#xA;&lt;em&gt;१,१७६&lt;/em&gt;&lt;br&gt;&#xA;$स्पष्टार्थः$&lt;br&gt;&#xA;तथापि नेदं व्याख्यातव्यं व्याख्यातत्वादित्यत्रान्वपि चेति यत् प्रयोजनान्तरं अस्तीति सूचितं तद्विवरणार्थमाह स्वयमिति&lt;br&gt;&#xA;यद्यपि तेषां ब्रह्मसूत्राणां व्याख्या स्वयं मयैव भाष्ये कृता तथापि पुनरत्र स्पष्टतैवार्थः प्रयोजनं यस्य स्पष्टतार्थः ।&lt;br&gt;&#xA;तस्मै स्पष्टतार्थतः ।&lt;br&gt;&#xA;भाष्ये अस्पष्टीकृतमर्थं स्पष्टीकर्तुं क्रियते ।&lt;br&gt;&#xA;स्पष्टीकरणं चानेकविधम् ।&lt;br&gt;&#xA;क्वचिदनुक्तांशस्योक्तिः ।&lt;br&gt;&#xA;क्वाप्यतिसङ्क्षिप्तस्य विस्तरणम् ।&lt;br&gt;&#xA;क्वचिदतिविस्तृततया बुद्धयनारूढस्य सङ्क्षेपः ।&lt;br&gt;&#xA;क्वापि विक्षिप्तस्य एकीकरणम् ।&lt;br&gt;&#xA;कुत्राप्युक्तस्योपपादनम् ।&lt;br&gt;&#xA;क्वचिदपव्याख्याननिरासेन दृढीकरणमित्यादि तत्रतत्र द्रष्टव्यम् ।&lt;br&gt;&#xA;नन्वेकत्रैव सर्वं वक्तव्यं किं प्रस्थानभेदेन ।&lt;br&gt;&#xA;मैवम् ।&lt;br&gt;&#xA;यतः सङ्क्षेपविस्तराभ्यामुक्तं श्रोतृणां सुग्रहं सप्रयोजनं च भवति ।&lt;br&gt;&#xA;यथोक्तम् ।&lt;br&gt;&#xA;‘सङ्क्षेपविस्तराभ्यां तु कथयन्ति मनीषिणः ।&lt;br&gt;&#xA;बहुवारस्मृतेस्तस्य फलबाहुल्यकारणात्’ इति ।&lt;br&gt;&#xA;तत्र भाष्याद्यपद्यार्थो अत्र श्लोकत्रयेण विवृतः ।&lt;br&gt;&#xA;तथा हि ।&lt;br&gt;&#xA;सर्वगुणोदीर्णतोक्तया प्राप्ता गुणगुणिभेदशङ्का निखिलेत्यादिना निराकृता ।&lt;br&gt;&#xA;ज्ञेयत्वगम्यत्वयोरितरसाधारण्यात्कथं विशेषणत्वमित्याशङ्का आप्यतममित्यनेन परिहृता ।&lt;br&gt;&#xA;अपिशब्दो विशेषणान्तरसमुच्चयार्थः ।&lt;br&gt;&#xA;तद्विवरणमस्येत्यादि ।&lt;br&gt;&#xA;शास्त्रप्रभवं इत्यादिभिर्बहुभिः प्रकारैर्यद्गुरुत्वोपपादनं तेन गुरूंश्चेति बहुवचनान्तं पदं विवृतम् ।&lt;br&gt;&#xA;गुरुदेवतयोः भेदे ऽपिपदेनारुचिः सूचिता ।&lt;br&gt;&#xA;तद्विवृतिस्तमेवेति ।&lt;br&gt;&#xA;सम्प्रशब्दाभ्यां नत्वेति विशेषितम् ।&lt;br&gt;&#xA;निरुपपदसूत्रग्रहणेन यद्ब्रह्मसूत्राणां सर्वोत्तमप्रामाण्यं सूचितं तदुपपादनं परमाख्येति ।&lt;br&gt;&#xA;यद्द्वापर इत्यदिभाष्यं तदसङ्गतम् ।&lt;br&gt;&#xA;सूत्रार्थवचनं प्रतिज्ञाय तदुत्पत्तिक्रमकथनस्योपयोगादर्शनात् ।&lt;br&gt;&#xA;मैवम् ।&lt;br&gt;&#xA;यस्मादाप्तिमूलत्वादियुक्तयापि ब्रह्मसूत्राणां सर्वोत्तमं प्रामाण्यं समर्थयितुं एतदिति दर्शयति गुरुर्गुरूणामित्यादिनेति ।&lt;br&gt;&#xA;&lt;em&gt;१,१७९&lt;/em&gt;&lt;br&gt;&#xA;$मङ्गलवादः$&lt;br&gt;&#xA;तथापि नेदं शास्त्रं व्याकर्तव्यं मङ्गलाचरणरहितत्वात् ।&lt;br&gt;&#xA;मङ्गलाचरणपुरःसराणि खलु कर्माणि निरन्तरायं परिसमाप्यन्ते प्रचीयन्ते च ।&lt;br&gt;&#xA;नचाकृतमङ्गलाचरणानामपि कार्यपरिसमाप्त्यादिदर्शनात्कृतमङ्गलाचरणानामपि तदभावोपलम्भान्न तद्धेतुत्वमस्येति साम्प्रतम् ।&lt;br&gt;&#xA;तथा सति कारीर्यादेरपि वृष्टयादिहेतुत्वाभावापत्तेः ।&lt;br&gt;&#xA;स्यादेतदेवम् ।&lt;br&gt;&#xA;यदि कारीर्यादेववृष्टयादिहेतुत्वं निष्प्रमाणकं स्यान्न चैवम् ।&lt;br&gt;&#xA;श्रुतिनिश्चिते तु साध्यसाधनभावे तदभावे ऽपि भावो ऽनेककारणकत्वस्य कल्पको भवति ।&lt;br&gt;&#xA;दर्शपूर्णमासाभ्यामिव त्रैवर्णिकपरिचर्यादिनापिर् स्वर्गप्राप्तेः ।&lt;br&gt;&#xA;भावे ऽप्यभावस्तु कर्तृकरणादिवैगुण्यनिमित्तो भवति ।&lt;br&gt;&#xA;नहि सामग्रीवैकल्येन साध्यं व्यभिचरन् हेतुरहेतुः स्यात् ।&lt;br&gt;&#xA;कर्त्रादिसाद्गुण्ये वा प्रबलप्रतिबन्धकसद्भावः कल्प्यते ।&lt;br&gt;&#xA;नहि प्रतिबद्धं कार्यं अजनयत् कारणमकारणं भवति ।&lt;br&gt;&#xA;वह्नेरपि स्फोटं प्रत्यकारणत्वप्रसङ्गात् ।&lt;br&gt;&#xA;नचैवं सामग्रीवैगुण्यशङ्कयाः सर्वत्र सौलभ्येन सकलप्रवृत्तिविलयापातादिति ।&lt;br&gt;&#xA;सममेतत्सकलं प्रकृते ऽपि ।&lt;br&gt;&#xA;&lt;em&gt;१,१८३&lt;/em&gt;&lt;br&gt;&#xA;मङ्गलाचरणस्याविघ्नपरिसमाप्त्यादिहेतुत्वस्यापि अविगीतशिष्याचारानुमितश्रुतिसिद्धत्वात् ।&lt;br&gt;&#xA;न तावत्प्रेक्षावत्प्रवृत्तिर्विफला सम्भाविनी ।&lt;br&gt;&#xA;नापि प्रयोजनान्तरार्था ।&lt;br&gt;&#xA;दृष्टपरित्यागादृष्टकल्पनाप्रसङ्गात् ।&lt;br&gt;&#xA;कार्यमारिप्सुः खलु तत्समाप्त्यादिकं कामयत इत्यनुभवसिद्धम् ।&lt;br&gt;&#xA;नच फलान्तरानुसन्धाने प्रमाणमस्ति ।&lt;br&gt;&#xA;नचैतेषामिमं साध्यसाधनभावप्रतीतिभ्रान्तिः ।&lt;br&gt;&#xA;तथा सत्यविगानानुपपत्तेः ।&lt;br&gt;&#xA;नच प्रत्यक्षादेरत्रावकाश इति श्रुतिरेव शिष्याचारमूलं कल्प्यते ।&lt;br&gt;&#xA;नच विघ्नहेतुसद्भावानिश्चयादिदमननुष्ठेयम् ।&lt;br&gt;&#xA;तत्सन्देहे ऽप्यनुष्ठानस्य’पाक्षिको ऽपि दोषः परिहतर्व्यः’ इति न्यायप्राप्तत्वात् ।&lt;br&gt;&#xA;नच भगवतः सूत्रकारस्य विघ्ना एव न सन्तीति तत्परिहारार्थाननुष्ठानं न दोषायेति युक्तम् ।&lt;br&gt;&#xA;शिष्यार्थमपि कर्तव्यत्वात् ।&lt;br&gt;&#xA;यतो मङ्गलाचरणपुरःसराणि शास्त्राणि वीर्यवन्ति भवन्त्यायुष्मत्पुरुषकाणि च ।&lt;br&gt;&#xA;अन्यथा भारतादावपि न कुर्यात् ।&lt;br&gt;&#xA;एतेन सूत्रकृता कृतमेव मङ्गलाचरणम् ।&lt;br&gt;&#xA;किं नाम ग्रन्थादौ न निवेशितमित्यपि निरस्तम् ।&lt;br&gt;&#xA;ग्रन्थे निवेशनस्यापि शिष्याचारप्राप्तत्वात् ।&lt;br&gt;&#xA;शिष्यार्थत्वाच्च ।&lt;br&gt;&#xA;अत एवान्यत्किमपि विघ्नविघाताद्यर्थमनुष्ठितं सूत्रकारेणेति निरस्तम् ।&lt;br&gt;&#xA;अत्रोच्यते ।&lt;br&gt;&#xA;कर्तव्यमेव कार्यारम्भे मङ्गलाचरणम् ।&lt;br&gt;&#xA;कृतं च भगवता सूत्रकारेण ।&lt;br&gt;&#xA;निवेशितं च ग्रन्थादौ ।&lt;br&gt;&#xA;यदयमोङ्काराथशब्दावादितः कृतवान् ।&lt;br&gt;&#xA;तयोर्माङ्गलिकत्वात् ।&lt;br&gt;&#xA;यथोक्तम् ।&lt;br&gt;&#xA;‘ओङ्कारश्चाथशब्दश्च द्वावेतौ ब्रह्मणः पुरा ।&lt;br&gt;&#xA;कण्ठं भित्वा विनिर्यातौ तस्मान्माङ्गलिकावुभौ’ इति ।&lt;br&gt;&#xA;&lt;em&gt;१,१९२&lt;/em&gt;&lt;br&gt;&#xA;$अथशब्दो मङ्गलार्थः$&lt;br&gt;&#xA;तत्र ताराथमूलत्वं सर्वशशस्त्रस्य चेष्यते ।&lt;br&gt;&#xA;सर्वत्रानुगतत्वेन पृथगोङ्क्रियते ऽखिलैः  (अनुव्याख्यानम्)१,१.८&lt;br&gt;&#xA;न्यायसुधा-&lt;br&gt;&#xA;नन्वेतदनुपपन्नम् ।&lt;br&gt;&#xA;तथा सत्येतयोर्विघ्नविघातादिहेतुत्वेन समस्तशास्त्राङ्गतया प्रथमसूत्रावयवत्वाभावप्रसङ्गात् ।&lt;br&gt;&#xA;तथात्वे च प्रथमसूत्रं न्यूनमापद्येत ।&lt;br&gt;&#xA;अधिकार्यादिप्रतिपादकस्य अन्यस्याभावात् ।&lt;br&gt;&#xA;तत्प्रतिपादनस्य चावश्यकत्वात् ।&lt;br&gt;&#xA;अन्यथाधिकारिविषयवैधुर्येण शास्त्रस्य अनारम्भणीयत्वशङ्का न निराकृता स्यादित्यनर्थकं सूत्रमापद्येतेत्यत आह तत्रेति&lt;br&gt;&#xA;तरन्ति अनेन अनिष्यनिचयमित्योङ्कारस्तारः ।&lt;br&gt;&#xA;तारश्चाथश्च तयोर्मूलत्वं क्रमेणादित्वम् ।&lt;br&gt;&#xA;आदौ प्रयुक्तौ अनेन अनिष्यनिचयमित्योङ्कारस्तारः ।&lt;br&gt;&#xA;तारश्चाथश्च तयोर्मूलत्वं क्रमेणोदित्वम् ।&lt;br&gt;&#xA;आदौ प्रयुक्तौ ओङ्काराथशब्दाविति यावत् ।&lt;br&gt;&#xA;तत्र प्रथमसूत्रे ऽवयवतया सर्वशास्त्रस्य चाङ्गतया चेष्यते ऽङ्गीक्रियते सूत्रकृतेति शेषः ।&lt;br&gt;&#xA;एतदुक्तं भवति ।&lt;br&gt;&#xA;प्रथमसूत्रे ऽधिकार्यादिप्रतिपादनायोपात्तावोङ्काराथशब्दौ शङ्खवीणावेणुध्वनिवत् श्रुतितो&lt;br&gt;&#xA;माङ्गलिकत्वात्कृत्स्नशास्त्रस्यानन्तरायपरिसमाप्त्यादिकं कुर्वते ।&lt;br&gt;&#xA;अन्यार्थानीयमानपूर्णकलशदर्शनवदिति ।&lt;br&gt;&#xA;ताराथावित्येतावता पूर्णे यन्मूलत्वमित्याह तत्सूत्रकाराङ्गीकारलिङ्गसूचनम् ।&lt;br&gt;&#xA;यत्पर्यायान्तरं विहायानयोरेव क्रमान्तरं विहायादावेवोपादानं तेन जानीमो ज्ञापकतयाऽदिसूत्रस्य कारकतया समस्तशास्त्रस्य चोपयोगित्वेनैतौ&lt;br&gt;&#xA;सूत्रकृता विवक्षिताविति ।&lt;br&gt;&#xA;नचैतद्यादृच्छिकम् ।&lt;br&gt;&#xA;सकलसूत्रकारैरेवमेव प्रयुक्तत्वात् ।&lt;br&gt;&#xA;नचानेकेषां प्रेक्षावतां यदृच्छयैकविधा प्रवृत्तिरुपलब्धेति ।&lt;br&gt;&#xA;अनेनाथशब्दो मङ्गलार्थ इत्यादिभाष्यं विवृतं भवति ।&lt;br&gt;&#xA;&lt;em&gt;१,२००&lt;/em&gt;&lt;br&gt;&#xA;$भामतीविवरणमतविमर्शः$&lt;br&gt;&#xA;अत्र यत्परेषां दूषणं’मङ्गलस्य वाक्यार्थे समन्वयाभावात्’ इति ।&lt;br&gt;&#xA;‘तथा हि ।&lt;br&gt;&#xA;पदार्थ एव हि वाक्यार्थे समन्वीयते ।&lt;br&gt;&#xA;स च वाच्यो वा लक्ष्यो वा ।&lt;br&gt;&#xA;न चेह मङ्गलमथशब्दस्य वाच्यं लक्ष्यं वा ।&lt;br&gt;&#xA;किन्तु मृदङ्गध्वनिवदथशब्दस्य कार्यम् ।&lt;br&gt;&#xA;नच कार्यज्ञाप्ययोर्वाक्यार्थे समन्वयः शाब्दे व्यवहारे दृष्टः’ ।&lt;br&gt;&#xA;‘अस्तु वा मङ्गलस्य पदार्थत्वम् ।&lt;br&gt;&#xA;तथापि न वाक्यार्थे समन्वयः ।&lt;br&gt;&#xA;तथाहि ।&lt;br&gt;&#xA;न तावन्मङ्गलं ब्रह्मजिज्ञासायाः कर्तृकर्मकरणभावेन वाक्यार्थे ऽन्वेति ।&lt;br&gt;&#xA;कर्त्राद्यन्यतमभावे प्रमाणाभावात् ।&lt;br&gt;&#xA;कारकान्तराणां विद्यमानत्वाच्च ।&lt;br&gt;&#xA;नापि सामानाधिकरण्येन अन्वयः ।&lt;br&gt;&#xA;जिज्ञासा मङ्गलमिति प्रशंसापरतया अर्थवादत्वप्रसङ्गात्’ इति ।&lt;br&gt;&#xA;तदेतेनापास्तं भवति ।&lt;br&gt;&#xA;अस्माभिरप्यानन्तर्याभिधेयो ऽथशब्दः श्रुत्या मङ्गलप्रयोजन इत्यङ्गीकारात् ।&lt;br&gt;&#xA;नन्वत्र सूत्रादावोङ्कार एव न विद्यते ।&lt;br&gt;&#xA;तत्कथमुच्यते ताराथमूलत्वति ।&lt;br&gt;&#xA;यद्यपि शिष्यैरध्येतृभिः&lt;br&gt;&#xA;उच्चार्यमाणो ऽध्यक्षसिद्धस्तथापि नायं सूत्रावयवः ।&lt;br&gt;&#xA;लक्षणान्तराभावे सत्यसंहिततया सम्पाठे अखिलैः पठ्यमानत्वात् ।&lt;br&gt;&#xA;वेदाध्ययनोपक्रमे अध्येतृभिरुच्चार्यमाणोङ्कारवत् ।&lt;br&gt;&#xA;अन्यथाथशब्दवत्संहिततया निर्दिश्येत ।&lt;br&gt;&#xA;नच दृष्टान्तः साध्यविकलः ।&lt;br&gt;&#xA;अध्ययनोपक्रमविरतिवैचितृयेण तत्तत्स्थानपरित्यागेनान्यान्यस्थाने ऽखिलैः पठ्यमानस्य वेदवाक्यानवयवतायाः सुप्रसिद्धत्वात् ।&lt;br&gt;&#xA;अन्यथाध्ययनोपक्रमविरतिवैचितृये ऽपि ओं इति ब्रह्मेत्यादिवन्नियतस्थानतया पाठप्रसङ्गात् ।&lt;br&gt;&#xA;पक्षसपक्षयोरादावुच्चारणं तु प्राङ्मुखत्वादिवदध्ययननियमान्तर्गतमध्येतृभिरनुष्ठीयत इत्यस्तु ।&lt;br&gt;&#xA;एवञ्चायमोङ्कारः सूत्रकृता मङ्गलार्थतया सूत्रादावुपनिबद्ध इत्यनुपपन्नमित्यत आह सर्वत्र इति&lt;br&gt;&#xA;अखिलैः सूत्रपाठकैः यत्पृथगसंहिततयोङ्क्रियते तत्सर्वत्र सूत्रेष्वनुगतत्वेनाभिलषितेन निमित्तेनोपपद्यते ।&lt;br&gt;&#xA;&lt;em&gt;१,२०८&lt;/em&gt;&lt;br&gt;&#xA;$ओङ्कारः सूत्रावयवः$&lt;br&gt;&#xA;एतदुक्तं भवति ।&lt;br&gt;&#xA;सर्वाणि हि सूत्राणि प्रत्येकमनेकवेदवाक्यविचारपरत्वादवान्तरब्रह्मविद्याः ।&lt;br&gt;&#xA;‘स्रवत्यनोङ्कृतं ब्रह्म परस्ताच्च विशीर्यते’ इति श्रौतार्थवादसामर्थ्यात्सर्वास्वपि ब्रह्मविद्यास्वाद्यन्तयोरोङ्कारस्योहः कर्तव्य इति गम्यते ।&lt;br&gt;&#xA;न चोह्यमानं वाक्यात्पृथगिति शक्यते वक्तुम् ।&lt;br&gt;&#xA;मन्त्रेष्वप्यूह्यमानस्यामन्त्रावयवत्वप्रसङ्गात् ।&lt;br&gt;&#xA;ततश्च पतिसूत्रमाद्यन्तयोरुच्चारणे गौरवं स्यादित्यादावेवोङ्कारो ऽधिकृतत्वेनोच्चार्यते ।&lt;br&gt;&#xA;तस्य संहिततया निर्देशे प्रथमसूत्रावयव एवायं विज्ञायेत ।&lt;br&gt;&#xA;तन्मा विज्ञायीति शिष्यैः पृथगोङ्क्रियते ।&lt;br&gt;&#xA;नच व्याख्यानतो ऽप्यधिकारो ज्ञायत इति व्यर्थं पृथक्करणमिति वाच्यम् ।&lt;br&gt;&#xA;अन्तरङ्गज्ञापकाभाव एव बहिरङ्गस्यान्वेषणीयत्वादिति ।&lt;br&gt;&#xA;तदनेनासंहिततया निर्देशे निमित्तान्तरं वदता हेतोरन्यथासिद्धिरुक्ता भवति ।&lt;br&gt;&#xA;&lt;em&gt;१,२१८&lt;/em&gt;&lt;br&gt;&#xA;ननु च श्रौतार्थवादबलेनाद्यन्तयोरोङ्कारस्योहो वा प्राङ्मुखत्वादिवद्बहिर्भूतस्यैव उच्चारणं वा विधेयत्वेन कल्प्यमिति सन्दिह्यते ।&lt;br&gt;&#xA;सत्यम् ।&lt;br&gt;&#xA;सन्देहे ऽपि तया प्रणाड्यानुमानस्य सन्दिग्धान्यथासिद्धयाप्याभासत्वमेव ।&lt;br&gt;&#xA;वक्ष्यमाणन्यायेनोङ्कारार्थस्य प्रथमसूत्रवाक्यार्थे समन्वयेन निश्चयोपपत्तौ बाधितविषयं चानुमानमिति ।&lt;br&gt;&#xA;अथवा दृष्टान्तदूषणमनेन क्रियते ।&lt;br&gt;&#xA;तथाहि ।&lt;br&gt;&#xA;अखिलैर्वेदपाठकैः पृथग्रूपान्तरेण स्थानव्यत्यासेन यदोङ्क्रियते तदुक्तन्यायेनादावुच्चारणेनैव लब्धेन सर्वत्रानुगतत्वेन कारणेनैवोपपद्यत&lt;br&gt;&#xA;इत्यनेन दृष्टान्ते साधकस्य हेतोरन्यथासिद्धिरुक्ता ।&lt;br&gt;&#xA;तथाच दृष्टान्तस्य साध्यविकलतेति ।&lt;br&gt;&#xA;एवमनुमाने निरस्ते निरपवादेनादावुच्चारणेनोङ्कारस्य प्रथमसूत्रावयवतासिद्धावुक्तमुपपन्नम् ।&lt;br&gt;&#xA;तदेवं सिद्धे शास्त्रव्याख्येयत्वे प्रेक्षावत्प्रवृत्तिविषयस्यैव आरम्भणीयत्वात्प्रयोजनाभिधेयसम्बन्धवत्येव च प्रेक्षावतां प्रवृत्तेरारम्भणीयतासिद्धये&lt;br&gt;&#xA;प्रेक्षावतः प्रवर्तयितुं प्रयोजनाद्यभिसम्बन्धं प्रतिपादयतः प्रथमसूत्रस्य व्याख्यामोतत्ववाचीत्यादिना आरभते ।&lt;br&gt;&#xA;&lt;em&gt;१,२२५&lt;/em&gt;&lt;br&gt;&#xA;$प्रयोजनाद्यभिधानं सार्थकम्$&lt;br&gt;&#xA;ननु ब्रह्मज्ञानस्य मोक्षहेतुता यदि शास्त्रप्रवृत्तेः प्रागेव प्रमाणान्तरसिद्धा व्यर्थं तदा तदभिधानं शास्त्रे ।&lt;br&gt;&#xA;प्रमाणान्तरसिद्धे क्वचिदुपदेशानपेक्षणात् ।&lt;br&gt;&#xA;अथेहैव तन्निश्चयस्तदा प्रवृत्तौ प्रयोजनादिनिश्चयो निश्चिते च प्रयोजनादौ प्रवृत्तिरित्यन्योन्याश्रयत्वम् ।&lt;br&gt;&#xA;अथ प्रथमसूत्रात्तन्निश्चयः ।&lt;br&gt;&#xA;तत्रैव&lt;br&gt;&#xA;कथं प्रवृत्तिः ।&lt;br&gt;&#xA;तदर्थं च प्रयोजनान्तराभिधाने ऽनवस्था ।&lt;br&gt;&#xA;एवमेव तत्र प्रवृत्तावुत्तरत्रापि तथात्वप्रसङ्गादनर्थकं सूत्रे प्रयोजनाद्यभिधानमिति ।&lt;br&gt;&#xA;उच्यते ।&lt;br&gt;&#xA;त्रिविधा हि पुंसां चित्तवृत्तिः ।&lt;br&gt;&#xA;अनुभव इच्छा प्रयत्नश्च ।&lt;br&gt;&#xA;तत्र साधनगोचराविच्छाप्रयत्नौ प्रवृत्तिरिति उच्येते ।&lt;br&gt;&#xA;न त्वनुभवो नापि फलगोचरेच्छा ।&lt;br&gt;&#xA;येन तयोरपि प्रयोजननिश्चयापेक्षा स्यात् ।&lt;br&gt;&#xA;नहि उपेक्षणीयं निष्प्रयोजनमिति नानुभूयते ।&lt;br&gt;&#xA;नापि सुखं प्रयोजनान्तररहितमिति नेष्यते ।&lt;br&gt;&#xA;नच मुमुक्षुणा अनपेक्षिते स्वर्गे यागादिकं तत्साधनतया नानुभूयते ।&lt;br&gt;&#xA;पुरुषाथर्साधने तु इच्छालक्षणा प्रयत्नलक्षणा वा प्रवृत्तिस्तथा न स्वरससिद्धा ।&lt;br&gt;&#xA;नहि कश्चित्क्षुत्प्रहाणादिकमननुसन्धाय भोक्तुमिच्छति प्रयतते वा ।&lt;br&gt;&#xA;तस्माद्यो यत्र प्रवर्तनीयः स तत्प्रयोजनादिकं दर्शयित्वैव इति सार्थकं सूत्रे प्रयोजनाद्यभिधानम् ।&lt;br&gt;&#xA;&lt;em&gt;१,२३६&lt;/em&gt;&lt;br&gt;&#xA;$आदिमसूत्रस्य शास्त्रान्तर्भावः$&lt;br&gt;&#xA;उक्तं च प्रयोजनादिकं श्रोता कतं श्रद्दधीताश्रद्दधानश्च कथं प्रवर्तेतेति पुनरवशिष्यते ।&lt;br&gt;&#xA;तत्रैके समाधानमाहुः ।&lt;br&gt;&#xA;अवगतसूत्रकाराप्तभावस्तावत्तद्वचनादेव श्रद्धास्यति ।&lt;br&gt;&#xA;यद्यपि आप्तत्वावधारणे प्रयोजनाद्यनभिधाने ऽपि तत्सामान्यनिश्चयो भवत्येव प्रयोजनादिमदिदं शास्त्रं आप्तोक्तत्वादिति ।&lt;br&gt;&#xA;तथापि नासौ प्रवृत्त्यङ्गम् ।&lt;br&gt;&#xA;नहि प्रयोजनादिमदित्येव प्रवर्तते ।&lt;br&gt;&#xA;किं नामास्मदभिमतप्रयोजनादिमदिति ।&lt;br&gt;&#xA;सच प्रयोजनादिविशेषो वचनादेवावसीयत इति सार्थकं तदभिधानम् ।&lt;br&gt;&#xA;आप्तत्वानिश्चये ऽप्यर्थसन्देहादेव कृष्टादाविव प्रवृत्त्युपपत्तिः ।&lt;br&gt;&#xA;ननु सन्देहः प्रयोजनाद्यवचने ऽपि साधकबाधकप्रमाणाभावे सति सुलभ एव ।&lt;br&gt;&#xA;विशेषस्मृतिश्च&lt;br&gt;&#xA;तदर्थित्वविशेषाद्भविष्यति ।&lt;br&gt;&#xA;मैवम् ।&lt;br&gt;&#xA;यो हि यद्वचनात्प्रवर्तते स तद्वचनादेव विशेषस्मृतिमपेक्षते ।&lt;br&gt;&#xA;नतु स्वातन्त्र्येण ।&lt;br&gt;&#xA;नहि रोगार्तो ममेदं रोगनिवृत्तिसाधनं न वेति यत्र तत्रोच्छृङ्खलः स्वयं उत्प्रेक्ष्य प्रवर्तते ।&lt;br&gt;&#xA;किं नामानवधृताप्तभावस्यापि वैद्यस्यैव वचनात् ।&lt;br&gt;&#xA;अन्यथा स्वयं प्रयोजनाभिधानमनधिगच्छन्ननर्थमप्याशङ्केत ।&lt;br&gt;&#xA;किं निष्प्रयोजनमिदं काकदन्तपरीक्षाग्रन्थवदुताशक्यसाधनप्रयोजनं मृतिहरहिममहीधरोत्तरसानुसिद्धसञ्जीवनीकथनवत् ।&lt;br&gt;&#xA;उत मदनभिमतप्रयोजनमार्यावर्तवासिनं प्रति दाक्षिणात्यस्य मातुलकन्यापरिणयनप्रकारोपदेशवत् ।&lt;br&gt;&#xA;अथवाभिमतस्यापि प्रयोजनस्य सत्यपि लघीयस्युपायान्तरे गरीयानयमुपायः ।&lt;br&gt;&#xA;पिपासुं प्रति गीर्वाणतरङ्गिणीसमीपकूपखननोपदेशवदित्यादि ।&lt;br&gt;&#xA;एतासु चानर्थसम्भावनासु न प्रवर्तेत ।&lt;br&gt;&#xA;नच प्रयोजनाद्यभिधाने ऽप्येतासामवकाशः ।&lt;br&gt;&#xA;लोकव्यवहारोच्छेदप्रसङ्गात् ।&lt;br&gt;&#xA;नहि कश्चिद्वैद्यवचनादावेवमाशङ्कय निवर्तते ।&lt;br&gt;&#xA;तस्मादुपपन्नमुभयथापि प्रयोजनाद्यभिधानमिति ।&lt;br&gt;&#xA;तदेतदनुपपन्नम् ।&lt;br&gt;&#xA;तथा हि ।&lt;br&gt;&#xA;यदि तावदाप्तवाक्यतया सूत्रमिदं प्रयोजनादेर्निश्चायकं स्यात्तदाऽगमतया न्यायसूत्रत्वहानिः ।&lt;br&gt;&#xA;किञ्चाप्तत्वं सूत्रकृतो येन वेदादिना प्रमाणेनावगन्तव्यं तेनैव प्रयोजनाद्यभिसम्बन्धो ऽपि शास्त्रस्यावगम्यत इति व्यर्थं तदभिधानमापद्येत ।&lt;br&gt;&#xA;आप्तत्वानिश्चये ऽप्यर्थसन्देहात् प्रवृत्तिरिति चातिस्थवीयः ।&lt;br&gt;&#xA;नहि कश्चित्प्रयोजनादिसन्देहे ऽतिमहायाससाध्ये प्रवर्तते प्रागुक्तानर्थपरम्पराश्च कथं न शङ्केत ।&lt;br&gt;&#xA;तस्मान्नेदं प्रयोजनाद्युपदेशमात्रं किन्तु श्रौतस्य प्रयोजनादेः न्येयेनोपपादनार्थमित्येव परिहारः ।&lt;br&gt;&#xA;आप्तत्वं तु न्यायस्योपोद्बलकमात्रमिति भाष्यकारीयं तद्व्युत्पादनमपि नानर्थकम् ।&lt;br&gt;&#xA;अत एवास्य सूत्रस्य न शास्त्रबहिर्भावः ।&lt;br&gt;&#xA;अध्ययनविध्यादिवदस्याप्यत एवारम्भणीयत्वसिद्धेर्नानवस्थादिदोषो ऽपीति ।&lt;br&gt;&#xA;&lt;em&gt;१,२४४&lt;/em&gt;&lt;br&gt;&#xA;$कः पुनर् अस्य सूत्रस्य प्रसङ्गः$&lt;br&gt;&#xA;कः पुनरस्य सूत्रस्य प्रसङ्गः ।&lt;br&gt;&#xA;उच्यते ।&lt;br&gt;&#xA;प्रारिप्सिततया हि बुद्धिसन्निहितं शास्त्रं सूत्रकारस्य ।&lt;br&gt;&#xA;तत्र संशयः किमिदमारम्भणीयं न वेति ।&lt;br&gt;&#xA;उपलभ्यन्ते खलूभयविधान्यपि वाक्यानि ।&lt;br&gt;&#xA;वाक्यं चेदम् ।&lt;br&gt;&#xA;नच विशेषो दृश्यते ।&lt;br&gt;&#xA;येनान्यतरपक्षनिश्चयः स्यात् ।&lt;br&gt;&#xA;ननु कस्यायं संशयः ।&lt;br&gt;&#xA;न तावत्सूत्रकारस्य ।&lt;br&gt;&#xA;अवगतविशेषत्वात् ।&lt;br&gt;&#xA;अन्यथा निर्णायकसूत्रप्रणयनानुपपत्तेः ।&lt;br&gt;&#xA;नापि परस्य ।&lt;br&gt;&#xA;परेणाद्यापि शास्त्रस्यानुपलब्धत्वात् ।&lt;br&gt;&#xA;अनुपलब्धे च समानधर्मदर्शनाद्ययोगेन संशयोत्पादानुपपत्तेः ।&lt;br&gt;&#xA;मैवम् ।&lt;br&gt;&#xA;यदीदं शास्त्रं परेणोपलभ्येत तदोक्तसन्देहकारणोपपत्तौ प्रयोजनार्थित्वेन विशेषस्मृतिमतैवं सन्दिह्येतेति सूत्रकृत एव&lt;br&gt;&#xA;परकीयसम्भावितसंशयाहरणोपपत्तेः ।&lt;br&gt;&#xA;&lt;em&gt;१,२४८&lt;/em&gt;&lt;br&gt;&#xA;$जिज्ञासायाः कर्तव्यत्वचिन्तनम्$&lt;br&gt;&#xA;नन्विदं युक्तयनुसन्धानात्मकविचारमीमांसामननापरनामकजिज्ञासाङ्गभूतन्यायनिबन्धनं जिज्ञासायाः कतर्व्यतायामारम्भणीयं भविष्यति ।&lt;br&gt;&#xA;नहि विचारः कर्तव्यः तद्द्वारभूतन्यायनिबन्धनं च नारम्भणीयमिति सम्भवति ।&lt;br&gt;&#xA;निःसाधनस्य विचारस्यैवानुत्थानात् ।&lt;br&gt;&#xA;अन्यथा तु नेति जिज्ञासैव विचारणीया ।&lt;br&gt;&#xA;सत्यम् ।&lt;br&gt;&#xA;एतच्छास्त्रव्युत्पादनीयन्यायकरणिकायां जिज्ञासायां उभयविधव्यापारदर्शनाद्विशेषादर्शनाच्च संशयः किं कर्तव्या न वेति ।&lt;br&gt;&#xA;ननु च तद्विजिज्ञासस्व इति जिज्ञासायाः श्रुतिविहितत्वात् कथं विशेषादर्शनम् ।&lt;br&gt;&#xA;मैवम् ।&lt;br&gt;&#xA;विना विचारेण श्रुत्यर्थस्य आद्याप्यनिर्णीतत्वेन संशयास्पदत्वात् ।&lt;br&gt;&#xA;तत्र तावज्जिज्ञासा न कर्तव्येति प्राप्तम् ।&lt;br&gt;&#xA;कुतः ।&lt;br&gt;&#xA;विषयप्रयोजनसम्बन्धाधिकारिलक्षणानुबन्धविधुरत्वात् ।&lt;br&gt;&#xA;कर्तव्यता खलु विषयादिमत्तया व्याप्ता ।&lt;br&gt;&#xA;कृष्टादिकं हि सति विषयभूते भूम्यादौ प्रयोजने च सस्याधिगमादावधिकारिणि च कृषीवलादौ कर्तव्यमुपलब्धम् ।&lt;br&gt;&#xA;सा च व्यापिका व्यावर्तमानेतो व्याप्यामपि कर्तव्यतां व्यावर्तयतीति प्रतिबन्धसिद्धिः ।&lt;br&gt;&#xA;विषयशून्यत्वाद्धि समनस्केन्द्रियसन्निकृष्टस्य स्फीतालोकमध्यवर्तिनो घटस्य न जिज्ञासा क्रियते ।&lt;br&gt;&#xA;प्रयोजनविकलत्वात्खलु सन्दिग्धमपि वायसदशनादिकं न जिज्ञास्यते ।&lt;br&gt;&#xA;सम्बन्धवैधुर्याद्धि सप्रयोजनं सविषयमपि शब्दज्ञानमर्थयमानो न वैद्यके प्रवर्तते ।&lt;br&gt;&#xA;अधिकारविरहाच्च न मुमुक्षोर्वात्स्यायने प्रवृत्तिः ।&lt;br&gt;&#xA;&lt;em&gt;१,२५६&lt;/em&gt;&lt;br&gt;&#xA;$न अनात्मविषयेयं जिज्ञासा$&lt;br&gt;&#xA;विषयादिवैधुर्यमेवात्र कथमिति चेदित्थम् ।&lt;br&gt;&#xA;न तावदनात्मविषयेयं जिज्ञासा ।&lt;br&gt;&#xA;तस्य तृणादिलक्षणस्य प्रत्यक्षादिनैव निश्चितत्वात् ।&lt;br&gt;&#xA;सन्दिग्धश्चार्थो न्यायविषयो भवति ।&lt;br&gt;&#xA;यथोक्तम् ।&lt;br&gt;&#xA;‘अविज्ञाततत्त्वे ऽर्थे कारणोपपत्तितस्तत्त्वज्ञानार्थमूहस्तर्कः’ इति ।&lt;br&gt;&#xA;निष्पादितक्रिये च कर्मण्यविशेषाधायिनः साधनस्य साधनन्यायातिपातः ।&lt;br&gt;&#xA;नाप्यसौ जिज्ञासितः कस्मैचन प्रयोजनाय कल्पते ।&lt;br&gt;&#xA;एवंविधे चाधिकारी दूरोत्सारितः ।&lt;br&gt;&#xA;यतो ऽर्थी समर्थो विद्वानधिक्रियते ।&lt;br&gt;&#xA;नचैतादृशे ऽर्थे ऽर्थिता सम्भवति ।&lt;br&gt;&#xA;धर्मादिलक्षणस्त्वनात्मा शास्त्रान्तरादिनैव निर्णीतः ।&lt;br&gt;&#xA;आत्मा च&lt;br&gt;&#xA;शरीरेन्द्रियादिसङ्घातव्यतिरिक्तो नास्त्येव ।&lt;br&gt;&#xA;शरीरादिकं च यथायथं प्रत्यक्षादिनैव निश्चितम् ।&lt;br&gt;&#xA;नन्वात्मा शरीरादिव्यतिरिक्तो ऽहमित्यसन्दिग्धाविपर्यस्तसाक्षात्प्रतीत्यैव निश्चीयत इति चेत् ।&lt;br&gt;&#xA;एवं तर्हि तत एव न जिज्ञास्यः ।&lt;br&gt;&#xA;अत एवानादितस्तदीयतत्त्वज्ञाने विद्यमाने ऽपि इष्यानिष्यप्राप्तिपरिहारयोरदर्शनान्नासौ जिज्ञासितः कस्यचित्प्रयोजनस्येष्ये ।&lt;br&gt;&#xA;&lt;em&gt;१,२७२&lt;/em&gt;&lt;br&gt;&#xA;$न स्वात्मपरात्मपरमात्मविषयेयं जिज्ञासा$&lt;br&gt;&#xA;नन्वयं कर्ता भोक्ता दोषसंसर्गी चाहम्प्रत्यये प्रकाशते ।&lt;br&gt;&#xA;तद्विपरीतस्तु श्रुतिप्रतिपादितः प्रतिपत्तव्यो ऽतो जिज्ञासेति चेत् ।&lt;br&gt;&#xA;एवं तर्हि जरद्गवादिवाक्यवत्पावकशैत्यानुमानवच्च प्रतीतिविरोधेन श्रुतिजिज्ञासयोराभासतापातः ।&lt;br&gt;&#xA;अत एव न परात्मा जिज्ञास्यः ।&lt;br&gt;&#xA;तस्य प्राणादिलिङ्गैरवगतत्वात् ।&lt;br&gt;&#xA;सैव जिज्ञासेति चेन्न ।&lt;br&gt;&#xA;तस्या लौकिकप्रवेदनीयत्वेन शास्त्राव्युत्पादनीयत्वात् ।&lt;br&gt;&#xA;न खलु बालकः स्तनपानेष्यसाधनत्वानुमाने शास्त्रव्युत्पादनमपेक्षते ।&lt;br&gt;&#xA;यत्क्वचिच्छास्त्रे ऽपि लौकिकप्रवेदनीयार्थव्युत्पादनमनुवादो ऽसौ न पुनः स एव प्रधानव्यापारः ।&lt;br&gt;&#xA;ईश्वरविषया जिज्ञासा भविष्यतीति चेन्न ।&lt;br&gt;&#xA;तस्यैवाभावात् ।&lt;br&gt;&#xA;न चैवमीश्वरादिपदानामानर्थक्येनापदत्वप्रसङ्ग इति वाच्यम् ।&lt;br&gt;&#xA;तेषां कथञ्चिज्जीवविषयतोपपत्तेः ।&lt;br&gt;&#xA;सो ऽपि हि स्वशरीरेन्द्रियादीनामीष्ये ।&lt;br&gt;&#xA;प्रतीतार्थत्वोपपत्तावप्रतीतार्थत्वकल्पनायां गौरवप्रसङ्गात् ।&lt;br&gt;&#xA;जीवस्य चाहमिति स्वप्रकाशतया स्वप्रकाशज्ञानाश्रयतया मानसप्रत्यक्षवेद्यतया वा सिद्धत्वेन न जिज्ञासाविषयत्वमित्युक्तम् ।&lt;br&gt;&#xA;&lt;em&gt;१,२७६&lt;/em&gt;&lt;br&gt;&#xA;$न चेश्वरविषया जिज्ञासा$&lt;br&gt;&#xA;किञ्चेश्वरः प्रमितो न वा ।&lt;br&gt;&#xA;नोभयथापि जिज्ञासा सम्भवति ।&lt;br&gt;&#xA;नेति पक्षे अनुग्राह्यप्रमाणाभावेन जिज्ञासायास्तर्कत्वव्याघातात् ।&lt;br&gt;&#xA;कारणोपपत्तित इति हि उक्तम् ।&lt;br&gt;&#xA;प्रमाकरणस्य प्रमाणस्योपपत्तिरनुग्रहस्तत्करणेनेत्यर्थः ।&lt;br&gt;&#xA;नच बुद्धावनारूढं शक्यं जिज्ञासितुम् ।&lt;br&gt;&#xA;प्रमितत्वे तु निश्चितत्वादेव ।&lt;br&gt;&#xA;नचैवं सकलतर्कानुपपत्तिप्रसङ्गेन व्याघातः ।&lt;br&gt;&#xA;सामान्यतः प्रतीतौ विशेषे तदवकाशात् ।&lt;br&gt;&#xA;न चात्र तथात्वं पश्यामः ।&lt;br&gt;&#xA;किञ्चेश्वरे प्रमाणं भवन्न तावत्प्रत्यक्षम् ।&lt;br&gt;&#xA;तस्यापाततस्तदभावावेदकत्वात् ।&lt;br&gt;&#xA;नाप्यनुमानम् ।&lt;br&gt;&#xA;तत्प्रतिबद्धलिङ्गाभावात् ।&lt;br&gt;&#xA;आगमस्तु कार्यनिष्ठो न निष्पन्नस्वरूपमीश्वरं शक्नोत्यवगमयितुम् ।&lt;br&gt;&#xA;न चान्यत्प्रमाणमस्ति यन्मीमांसया अनुगृह्येत ।&lt;br&gt;&#xA;किञ्चागमो ऽपि भवन्वेद एव वक्तव्यः ।&lt;br&gt;&#xA;अन्यस्यानाशङ्कनीयत्वात्पारतन्त्र्याच्च ।&lt;br&gt;&#xA;वेदस्य पौरुषेयत्वापौरुषेयत्वयोः कारणाभावेन प्रामाण्यमेव दुर्लभम् ।&lt;br&gt;&#xA;स्वतः प्रामाण्याङ्गीकारे तु वेदविरुद्धानामपि शाक्यादिवचसां तथात्वापातेन पुनर्वेदाप्रमाण्यतादवस्थ्यम् ।&lt;br&gt;&#xA;किञ्च शब्दस्यैव प्रामाण्यं दुर्घटमर्थसंस्पर्शशून्यत्वात् ।&lt;br&gt;&#xA;वाक्यार्थप्रत्यायनप्रकारानिरूपणाच्च ।&lt;br&gt;&#xA;कुतस्तद्विशेषस्य वेदस्य ।&lt;br&gt;&#xA;&lt;em&gt;१,२८२&lt;/em&gt;&lt;br&gt;&#xA;$प्रयोजनाभावान्नजिज्ञासाकर्तव्या$&lt;br&gt;&#xA;प्रयोजनं चेश्वरजिज्ञासया अभ्युदयो वा स्यात् मोक्षो वा ।&lt;br&gt;&#xA;नाद्यः ।&lt;br&gt;&#xA;तस्य धर्मादिलघूपायसाध्यस्य शास्त्रान्तरप्रयोजनत्वात् ।&lt;br&gt;&#xA;न द्वितीयः ।&lt;br&gt;&#xA;तस्याप्यपाम सोममित्याद्यागमेन लघूपायान्तरसाध्यतावगमात् ।&lt;br&gt;&#xA;नचैकस्यैव कर्मणो ऽभ्युदयनिःश्रेयसहेतुत्वं विरुद्धम् ।&lt;br&gt;&#xA;फलाभिसन्ध्यादिभावाभावाभ्यां विशेषोपपत्तेः ।&lt;br&gt;&#xA;जिज्ञासा च मोक्षसाधनं भवन्ती किं साक्षादुत ज्ञानद्वारेण ।&lt;br&gt;&#xA;नाद्यः ।&lt;br&gt;&#xA;दृष्टादृष्टत्यागकल्पनाप्रसङ्गात् ।&lt;br&gt;&#xA;न द्वितीयः ।&lt;br&gt;&#xA;कर्मणा ज्ञानमातनोतीत्यागमेन ज्ञानस्य लघूपायान्तरसाध्यताध्यवसायात् ।&lt;br&gt;&#xA;ज्ञानस्यापि साक्षान्मोक्षहेतुत्वाभ्युपगमे ऽदृष्टकल्पनैव ।&lt;br&gt;&#xA;न चेश्वरप्रसादद्वारा ।&lt;br&gt;&#xA;ज्ञानस्य प्रसादहेतुतायाः क्वाप्यदृष्टत्वात् ।&lt;br&gt;&#xA;‘तत्कर्म हरितोषं यत्’ इत्यादिना तत्प्रसादस्य कर्माद्यल्पोपायसाध्यताप्रतीतेश्च ।&lt;br&gt;&#xA;किञ्चायमात्माविद्याकल्पितो बन्धस्तद्विद्ययैव निवृत्तिमर्हति ।&lt;br&gt;&#xA;शुक्तिकाविद्याकल्पितं रजतमिव शुक्तिविद्यया ।&lt;br&gt;&#xA;तत्कुतो बन्धनिवृत्तिलक्षणे मोक्षे परमेश्वरप्रसादस्योपयोगः ।&lt;br&gt;&#xA;कुतस्तरां तज्ज्ञानस्य कुतस्तमां च तज्जिज्ञासायाः ।&lt;br&gt;&#xA;अथ परामार्थ एवायं बन्धस्तर्हि न ज्ञानेन निवर्तेत ।&lt;br&gt;&#xA;नच सत्यस्यानादेरात्मस्वरूपमात्रानुबन्धिनो बन्धस्यात्मस्वरूपस्येव केनापि निवृत्तिर्युक्ता ।&lt;br&gt;&#xA;अपि च मुक्तस्य शरीरेन्द्रियविषयादिसंसर्गे मुक्तत्वव्याघातः ।&lt;br&gt;&#xA;दुःखादिप्रसङ्गश्च ।&lt;br&gt;&#xA;कारणसामग्रीसद्भावात् ।&lt;br&gt;&#xA;तथाचाभ्युदयतुल्यतयोक्तदोषः ।&lt;br&gt;&#xA;शरीराद्यभावे च तत्साध्यसुखाभावेन कस्यापि तत्रार्थितानुपपत्तेरनधिकारिकं शास्त्रमापद्येत ।&lt;br&gt;&#xA;को हि स्वस्थात्मा सहसा सुखतत्साधने हातुमुत्सहते ।&lt;br&gt;&#xA;तदेवं विषयाद्यनुबन्धविधुरत्वान्न जिज्ञासा कर्तव्या ।&lt;br&gt;&#xA;तद्विधयो ऽपि न प्रमाणम् ।&lt;br&gt;&#xA;शास्त्रं चेदमनारम्भणीयमिति प्राप्ते सूत्रयामास भगवानाचार्यः ओं अथातो ब्रह्मजिज्ञासेति&lt;br&gt;&#xA;&lt;em&gt;१,२८८&lt;/em&gt;&lt;br&gt;&#xA;ओं ओं अथातो ब्रह्मजिज्ञासा ओं&lt;br&gt;&#xA;अथातो ब्रह्मजिज्ञासा । ब्ब्स्_१,१.१ ।&lt;br&gt;&#xA;ओतत्ववाची ह्योङ्कारो वक्तयसौ तद्गुणोतताम्  (अनुव्याख्यानम्)१,१.९अब्&lt;br&gt;&#xA;न्यायसुधा-&lt;br&gt;&#xA;$ईश्वर एव शास्त्रस्य विषयः$&lt;br&gt;&#xA;यत्तावदुक्तं विषयाभावान्न जिज्ञासा कर्तव्येति तदनुपपन्नम् ।&lt;br&gt;&#xA;अनात्मजीवात्मनोर्विषयत्वानुपपत्तावपीश्वरस्य तदुपपत्तेः ।&lt;br&gt;&#xA;अत्र यदुक्तं जीवव्यतिरिक्त ईश्वर एव नास्तीति तत्परिहाराय सूत्रकृतोङ्कारब्रह्मशब्दौ प्रयुक्तौ ।&lt;br&gt;&#xA;तेनायमर्थः सूचितः ।&lt;br&gt;&#xA;‘ओं इत्येतदक्षरमुद्गीथमुपासीतऽ,’तद्विजिज्ञासस्व तद्ब्रह्म’ इत्यादिश्रुतावोङ्कारब्रह्मशब्दौ जिज्ञास्ये वस्तुनि श्रूयेते ।&lt;br&gt;&#xA;ताभ्यां च तत्सकलजीवजडात्मकात्प्रपञ्चाद्विलक्षणमवगम्यत इति ।&lt;br&gt;&#xA;तदयुक्तमिवाभाति ।&lt;br&gt;&#xA;ओं आदिपदस्य अलौकिकार्थे ऽनवगतसङ्गतित्वात् ।&lt;br&gt;&#xA;नहि पदं चक्षुरादिवदप्रतीत एवार्थे प्रतीतिं जनयति येनापूर्वमर्थं पदप्रयोगादेव प्रतीमः ।&lt;br&gt;&#xA;स्वर्गापूर्वदेवताद्यर्थो ऽपि न पदप्रयोगादेव सिद्धः ।&lt;br&gt;&#xA;किन्तु सन्निहितानेकवाक्यार्थसामर्थ्याल्लभ्यत इत्यत आह भाष्यकारः ओतत्ववाचीति&lt;br&gt;&#xA;&lt;em&gt;१,२९१&lt;/em&gt;&lt;br&gt;&#xA;$गुणपूर्णतैव ओङ्कारस्यार्थः$&lt;br&gt;&#xA;हिशब्दो हेत्वर्थे ।&lt;br&gt;&#xA;ओङ्कारस्तावदोतत्वस्य गतत्वस्य प्रविष्टत्वस्य वा वाचकः ।&lt;br&gt;&#xA;गत्याद्यर्थस्यावतेः खलु रूपमेतत्,’अवतेष्यिलोपश्च’ इति सूत्रात् ।&lt;br&gt;&#xA;‘ओं इति पुनः कस्य वक्ता’ इति प्रश्नपूर्वकं’अवतिर्नामायं धातुर्गतिकर्मा प्रवेशनकर्मा च’ इत्यन्यत्राप्येवमेव निरुक्तत्वात् ।&lt;br&gt;&#xA;तथाच यद्यसौ कर्माणि तदा कर्तुर्यदि वा कर्तरि तदा कर्मणो ऽपेक्षायामुपपदाद्यभावे ऽपि योग्यतया श्रुत्यन्तरादिबलाद्वासावोङ्कारस्तस्य&lt;br&gt;&#xA;जिज्ञासस्य गुणैरानन्दाद्यनन्तकल्याणगुणैर्गुणान्वोततां वक्ति ।&lt;br&gt;&#xA;पक्षद्वये ऽप्यनन्तानवद्यकल्याणगुणपूर्णतैवोङ्कारस्यार्थः ।&lt;br&gt;&#xA;ब्रह्मशब्दस्यापि स एवार्थः ।&lt;br&gt;&#xA;बृहतेर्वृद्धयर्थस्य खल्वेदद्रूपम् ।&lt;br&gt;&#xA;तथा च पूर्ववद्योग्यतया ‘अथ कस्मादुच्यते ब्रह्मेति बृहन्तो ह्यस्मिन् गुणाः’ इत्यादिश्रुत्यन्तरबलाद्वा गुणानां सम्बन्धः ।&lt;br&gt;&#xA;&lt;em&gt;१,२९९&lt;/em&gt;&lt;br&gt;&#xA;$यौगिकशब्दानाम् अवयवसङ्गतिग्रहणापेक्षा आवश्यकी$&lt;br&gt;&#xA;एतदुक्तं भवति ।&lt;br&gt;&#xA;यौगिका हि शब्दा नावश्यमर्थप्रत्यायने सङ्गतिग्रहणमपेक्षन्ते ।&lt;br&gt;&#xA;किं नाम निगमनिरुक्तव्याकरणबलेनावयवार्थावगमे सति तत्संसर्गसम्भावनायां प्रसिद्धमन्यथापूर्वमेवार्थमवगमयन्ति ।&lt;br&gt;&#xA;वाक्यरूपत्वात्तेषाम् ।&lt;br&gt;&#xA;यथाऽह’श्रोत्रियंश्छन्दो ऽधीतेऽ‘वाक्यार्थे पदप्रयोगः’ इति ।&lt;br&gt;&#xA;नच वाक्यं सङ्गतिग्रहणापेक्षमर्थमबोधयति ।&lt;br&gt;&#xA;अधिगतार्थत्वप्रसङ्गादशक्यत्वाच्च ।&lt;br&gt;&#xA;&lt;em&gt;१,३०५&lt;/em&gt;&lt;br&gt;&#xA;$ओङ्कारब्रह्मशब्दयोः न अभेदो ऽर्थः$&lt;br&gt;&#xA;तदेतावोङ्कारब्रह्मशब्दावपि यौगिको जिज्ञास्यमनन्तगुणपरिपूर्णं प्रतिपादयन्तौ जीवजडयोस्तदयोगात्तद्वयतिरिक्तमेव किञ्चिद्ग्रमयतः&lt;br&gt;&#xA;तच्चाविदितत्वात्सम्भवति जिज्ञासाविषयः ।&lt;br&gt;&#xA;नच तत्रापि गुणपूर्णता विरुद्धा ।&lt;br&gt;&#xA;प्राक् प्रतीतेर्निराश्रयस्य विरोधिप्रत्ययस्यानुत्थानात् ।&lt;br&gt;&#xA;प्रतीत्या&lt;br&gt;&#xA;चैवमेव सिद्धत्वादिति ।&lt;br&gt;&#xA;यत्पुनरकारवाच्येन तत्पदार्थेनोकारवाच्यस्य त्वम्पदार्थस्याभेदो मकारेणोच्यते ब्रह्मशब्देन च सकलस्त्वात्मकत्वलक्षणपूर्णताभिधीयत इति&lt;br&gt;&#xA;व्याख्यानम् ।&lt;br&gt;&#xA;तदप्रामाणिकं प्रमाणविरुद्धं च ।&lt;br&gt;&#xA;यत्त्वाप्तेरादिमत्त्वाद्वेत्याद्योङ्कारस्य नित्यशुद्धबुद्धमुक्तस्वभावं सर्वज्ञं सर्वशक्तिसमन्वितमित्यादि ब्रह्मशब्दस्य व्याख्यानम्&lt;br&gt;&#xA;तज्जीवादिव्यतिरिक्तवस्तुसाधनाविरोधीति स्फुटमेवेत्याशयवता न व्याख्यानान्तरं दूषितमनुमतं च ।&lt;br&gt;&#xA;&lt;em&gt;१,३०७&lt;/em&gt;&lt;br&gt;&#xA;$गुणोततेतिरूपः साधुः$&lt;br&gt;&#xA;ननु गुणोततामिति कथम् ।&lt;br&gt;&#xA;वृद्धिरेचीति भवितव्यम् ।&lt;br&gt;&#xA;मैवम् ।&lt;br&gt;&#xA;ओमाङ्गोश्च इति चशब्देनान्यत्रापि पररूपत्वानुशासनात् ।&lt;br&gt;&#xA;अथवा ऊयते रूपमेतत् ।&lt;br&gt;&#xA;नन्वसौ तन्तुसन्ताने पठ्यते ।&lt;br&gt;&#xA;अनेकार्थत्वाद्धातूनामित्यदोषः ।&lt;br&gt;&#xA;कथं तर्ह्येतत्ववाचीति गुणः ।&lt;br&gt;&#xA;तत्रावतिरूपाङ्गीकारात् ।&lt;br&gt;&#xA;वैचितृयं तु धातुद्वयजत्वसूचनार्थम् ।&lt;br&gt;&#xA;अथवाऽकारोपसर्गपूर्वको ऽसावित्यदोषः ।&lt;br&gt;&#xA;&lt;em&gt;१,३१९&lt;/em&gt;&lt;br&gt;&#xA;स एव ब्रह्मशब्दार्थो नारायणपदोदितः  (अनुव्याख्यानम्)१,१.९च्द्&lt;br&gt;&#xA;न्यायसुधा-&lt;br&gt;&#xA;$नारायणपदस्यापि गुणपूर्णतैवार्थः$&lt;br&gt;&#xA;अस्तु वोङ्कारब्रह्मशब्दाभ्यां जीवजडातिरिक्तस्य जिज्ञास्यस्य सिद्धिः ।&lt;br&gt;&#xA;तथापि ईश्वरस्य किमायातमित्यत आह नारायणेति&lt;br&gt;&#xA;स एवेत्यनुवर्तते ।&lt;br&gt;&#xA;नहि नाम्नि विप्रतिपत्तिरित्याशयः ।&lt;br&gt;&#xA;अथवा सूत्रकारोक्तावोङ्कारब्रह्मशब्दावुपलक्षणमात्रम् ।&lt;br&gt;&#xA;‘नारायणं महाज्ञेयम्’ इत्यादिश्रुतौ जिज्ञास्ये नारायणशब्दो ऽपि श्रूयते ।&lt;br&gt;&#xA;नारायणपदोदितश्चार्थः स एव यो गुणपूर्णत्वाख्यः ।&lt;br&gt;&#xA;अतो नारायणशब्देनापि जिज्ञास्यं जीवादिव्यतिरिक्तं सिद्धयतीत्यनेनोच्यते ।&lt;br&gt;&#xA;एतदप्युपलक्षणम् ।&lt;br&gt;&#xA;आत्मानन्तेश्वरादिशब्दा अपि ज्ञातव्याः ।&lt;br&gt;&#xA;तेषामपि’आत्मानमेव लोकमुपासीत’ इत्यादौ जिज्ञास्ये श्रवणात् ।&lt;br&gt;&#xA;गुणपूर्णत्वाभिधायित्वाच्च ।&lt;br&gt;&#xA;न चालौकिकार्थकल्पने गौरवप्रसङ्गाद्वरं कथञ्चिदेषां शब्दानां जीवादिविषयाङ्गीकरणमिति वाच्यम् ।&lt;br&gt;&#xA;यौगिकशब्दप्रयोगान्यथानुपपत्तेरुक्तत्वेन कल्पनाभावात् ।&lt;br&gt;&#xA;अन्यथा वाक्यादप्यलौकिकाथर्प्रत्ययो न स्यात् ।&lt;br&gt;&#xA;लौकिकाथ एव कथञ्चिदर्थानुगमस्य वक्तुं शक्यत्वात् ।&lt;br&gt;&#xA;किञ्च क्वचिन्मुख्यार्थ एव शब्दो ऽनुपपत्त्या&lt;br&gt;&#xA;क्वचिदमुख्यार्थो ऽनुगम्यते ।&lt;br&gt;&#xA;न पुनरमुख्यार्थ एव ।&lt;br&gt;&#xA;तथाच श्रौतं ब्रह्मादिशब्दं जीवादिविषयमङ्गीकुर्वाणेनापि निरवग्रहपूर्णतायुक्तं किञ्चिदभिधेयं मुख्यमङ्गीकरणीयमेव ।&lt;br&gt;&#xA;ततश्चानेन किं कृतं स्यात् ।&lt;br&gt;&#xA;जीव एवैते मुख्यार्थास्तदनुपलब्धिस्त्वविद्यावरणनिमित्तेति चेन्न ।&lt;br&gt;&#xA;यतो ऽत्राचार्यः स्वयमेव प्रतिवक्ष्यतीति ।&lt;br&gt;&#xA;&lt;em&gt;१,३२२&lt;/em&gt;&lt;br&gt;&#xA;स एव भर्गशब्दार्थो व्याहृतीनां च भूमतः ।&lt;br&gt;&#xA;भावनाच्चैव सुत्वाच्च सो ऽयं पुरुष इत्यपि  (अनुव्याख्यानम्)१,१.१०&lt;br&gt;&#xA;न्यायसुधा-&lt;br&gt;&#xA;$ईश्वरः वेदेन प्रमितः$&lt;br&gt;&#xA;यदत्रोक्तमीश्वरः प्रमितो न वेति ।&lt;br&gt;&#xA;तत्र प्रमित इत्युत्तरम् ।&lt;br&gt;&#xA;तत्पक्षदोषश्च परिहरिष्यते ।&lt;br&gt;&#xA;तथाच शास्त्रस्य विषयसम्बन्धः समाहिता भवति ।&lt;br&gt;&#xA;यत्पुनरत्रोक्तं केन प्रमाणेनेति ।&lt;br&gt;&#xA;तत्र वेदेनेति वदामः ।&lt;br&gt;&#xA;वेदस्येश्वरविषयता कुत इत्यतो ऽप्योङ्कारः सूत्रकृता ब्रह्मणि प्रयुक्तः ।&lt;br&gt;&#xA;तत्कथमस्यार्थस्योपपादकमित्याशङ्कयेदमत्राकूतं सूत्रकारस्येत्याह व्याहृतीनां चेति&lt;br&gt;&#xA;स एवार्थ इति सम्बन्धः ।&lt;br&gt;&#xA;ओङ्कारस्तावद्भगवत ईश्वरस्य वाचकः ।&lt;br&gt;&#xA;‘ओमिति ब्रह्म’ इत्यादि श्रुतेः ।&lt;br&gt;&#xA;अतः स एव व्याहृतीनां च भूरादीनामर्थ इति गम्यते’प्रणवार्था व्याहृतयः’ इत्याद्यागमेन तिसृणां व्याहृतीनां&lt;br&gt;&#xA;वर्णत्रयात्मकोङ्कारव्याख्यानतयावगतत्वात् ।&lt;br&gt;&#xA;व्याख्यानव्याख्येययोश्चैकविषयता सुप्रसिद्धेति ।&lt;br&gt;&#xA;एवकारो व्याहृतीनामग्निवायुसूर्यदेवताकत्वप्रसिद्धया तत्प्रतिपादकत्वभ्रमं निवारयति ।&lt;br&gt;&#xA;अग्न्यादीनामधिदेवतात्वेनापि प्रसिद्धयुपपत्तेः ।&lt;br&gt;&#xA;अन्यथोक्तव्याख्यानव्याख्येयभावानुपपत्तिप्रसङ्गः ।&lt;br&gt;&#xA;केन निमित्तेन व्याहृतीनां च स एवार्थ इत्यत आह भूमत इति&lt;br&gt;&#xA;भूमा पूर्णत्वं ततो भूः ।&lt;br&gt;&#xA;भवतेर्बहुत्वार्थस्य क्विपि रूपमेतत् ।&lt;br&gt;&#xA;भावनाज्जगत उत्पादनाद्भुवः ।&lt;br&gt;&#xA;भवतेरेवान्तर्णीतप्यर्थस्य कप्रत्यये रूपम् ।&lt;br&gt;&#xA;सुत्वात्सुखत्वात्स्वः ।&lt;br&gt;&#xA;स्वशब्दो हि सुखवाची प्रसिद्धः ।&lt;br&gt;&#xA;चकारौ निमित्तान्तरसमुच्चये ।&lt;br&gt;&#xA;यथोक्तम् ।&lt;br&gt;&#xA;‘पूर्णो भूतिवरो ऽनन्तसुखो यद्वयाहृतीरितः’ इति ।&lt;br&gt;&#xA;एतैरेव निमित्तैर्व्याहृतीनामर्थो न पुनर्लोकत्रयात्मकत्वेन ।&lt;br&gt;&#xA;तस्य प्रमाणविरुद्धत्वात् ।&lt;br&gt;&#xA;‘भूरिति वा अयं लोकः’ इत्यादिश्रुतिरपि लोकत्रयान्तर्गतभगवद्विषयैवेत्येवशब्दार्थः ।&lt;br&gt;&#xA;&lt;em&gt;१,३२७&lt;/em&gt;&lt;br&gt;&#xA;$गायत्र्यर्थः नारायण एव$&lt;br&gt;&#xA;किमतो न हि व्याहृतय एव वेद इति चेत् ।&lt;br&gt;&#xA;व्याहृत्यर्थतया तावत्परमेश्वरस्य गायत्रीप्रतिपाद्यतावगम्यते ।&lt;br&gt;&#xA;त्रिपदाया गायतृया व्याहृतित्रयव्याख्यानत्वस्यागमसिद्धत्वात् ।&lt;br&gt;&#xA;ननु गायतृयां यो भर्गो नो ऽस्माकं धियः प्रचोदयात्प्रेरयेत्तस्य सवितुर्देवस्य तद्वरेण्यं रूपं धीमहि चिन्तयाम इति भर्गनामकः सविता प्रतिपाद्यो&lt;br&gt;&#xA;दृश्यते ।&lt;br&gt;&#xA;तत्कथं भगवत्परत्वमित्यत आह स एव भर्गशब्दार्थ इति&lt;br&gt;&#xA;भरणगमनयोगादिति शेषः ।&lt;br&gt;&#xA;उपलक्षणं चैतत् ।&lt;br&gt;&#xA;जगत्प्रसवहेतुत्वात्सवितेत्यपि द्रष्टव्यम् ।&lt;br&gt;&#xA;नतु सूर्यः ।&lt;br&gt;&#xA;तथात्वे गायतृया व्याहृत्यर्थत्वानुपपत्तेः ।&lt;br&gt;&#xA;‘ध्येयः सदा सवितृमण्डलमध्यवर्ती नारायणः’ इत्याद्यागमविरोधाच्चेत्येवार्थः ।&lt;br&gt;&#xA;अस्तु गायतृयर्थो नारायणः किमेतावतापि ।&lt;br&gt;&#xA;गायतृयर्थत्वात्पुरुषसूक्तार्थो ऽपि स एवेति सिद्धयति ।&lt;br&gt;&#xA;वर्गत्रयात्मकस्य तस्य त्रिपादगायत्रीव्याख्यानत्वेन’तद्भेदः पौरुषं सूक्तम्’ इत्याद्यागमसिद्धत्वात् ।&lt;br&gt;&#xA;ननु पुरुषसूक्ते पुरुषस्य पशोर्हिरण्यगर्भस्य वा प्रतिपादनात्कथं नारायणः प्रतिपाद्यत इत्यत आह सो ऽयमिति&lt;br&gt;&#xA;पूर्णत्वादिनेति शेषः ।&lt;br&gt;&#xA;तथाच श्रुतिः ।&lt;br&gt;&#xA;‘स वा अयं पुरुषः सर्वासु पूर्षृपुरिषयो नैनेन किञ्चनानावृतं नैनेन किञ्चनासंवृतम्’ इति ।&lt;br&gt;&#xA;अन्यथोक्तयुक्तिविरोधः ।&lt;br&gt;&#xA;वक्ष्यते चैतत् ।&lt;br&gt;&#xA;सिद्धे च पुरुषसूक्तार्थत्वे विष्णोः किं स्यात् ।&lt;br&gt;&#xA;सर्ववेदार्थत्वमेव सिद्धम् ।&lt;br&gt;&#xA;&lt;em&gt;१,३३१&lt;/em&gt;&lt;br&gt;&#xA;स एव सर्ववेदार्थो जिज्ञास्यो ऽयं विधीयते  (अनुव्याख्यानम्)१,१.११अब्&lt;br&gt;&#xA;न्यायसुधा-&lt;br&gt;&#xA;$स सर्वा वाक् साक्षात् ओङ्कारव्याख्यानम्$&lt;br&gt;&#xA;‘वेदाः पुरुषसूक्तगाः’ इत्यागमेन सर्ववेदानां पुरुषसूक्तार्थतयावगतत्वादित्याह स एवेति&lt;br&gt;&#xA;एवशब्दः कार्यादिव्यावृत्त्यर्थः ।&lt;br&gt;&#xA;‘सर्वे वेदा यत्पदमामनन्ति’ इत्यादिश्रुतिसिद्धमपि भगवतः सर्ववेदार्थत्वं न्यायेनोपपादयितुमयं प्रयत्नः सूत्रकारस्य ।&lt;br&gt;&#xA;स्यादेतत् ।&lt;br&gt;&#xA;ईश्वरः सवर्वेदार्थस्तद्वयाख्येयोङ्कारार्थत्वात् ।&lt;br&gt;&#xA;यो यद्वयाख्येयार्थः स तदर्थो यथा सम्प्रतिपन्न इति वा सर्वो वेद ईश्वरपरस्तत्परोङ्कारव्याख्यानत्वादिति वा साक्षादेवानुमानं किं न व्याख्यायते ।&lt;br&gt;&#xA;‘तद्यथा सर्वाणि पर्णानि शङ्कुना सन्तृण्णान्येवमोङ्कारेणैव सर्वा वाक् सन्तृण्णा’ इत्यादिश्रुत्या हेत्वर्थसमर्थनं भविष्यति किमनेन&lt;br&gt;&#xA;परम्पराव्याख्यानेन ।&lt;br&gt;&#xA;सत्यम् ।&lt;br&gt;&#xA;तथापि वाक्यान्तरबलेन न सर्वा वागोङ्कारव्याख्यानं साक्षात्किं नामोक्तप्रकारेण परम्परयैवेति ज्ञापयितुमित्थं व्याख्यानमित्यदोषः ।&lt;br&gt;&#xA;ननु चेश्वरे प्रमाणं पृष्टवत ओङ्कारब्रह्मशब्दावेव कस्मान्नोक्तौ किं वेदानुमानेन ।&lt;br&gt;&#xA;नच पदस्याप्रमाणतेति वाच्यम् ।&lt;br&gt;&#xA;यौगिकपदप्रामाण्यस्य उक्तत्वात् ।&lt;br&gt;&#xA;मैवम् ।&lt;br&gt;&#xA;मीमांसानुग्राह्यप्रमाणस्य पृष्टत्वात् ।&lt;br&gt;&#xA;न चोङ्कारादिमात्रं तथा विवक्षितम् ।&lt;br&gt;&#xA;किं नाम समस्तो वेद एवेति ।&lt;br&gt;&#xA;किमतो यद्येवमीश्वरः सर्ववेदार्थ इति चेत् ।&lt;br&gt;&#xA;विषयसम्बन्धसम्भवाज्जिज्ञासायाः कर्तव्यता शास्त्रस्य चारम्भणीयत्वं सिद्धमित्याशयवान् साकाङ्क्षस्य&lt;br&gt;&#xA;वाक्याभासस्याप्रतिपादकत्वादाकाङ्क्षिताध्याहारं सूचयन्सूत्रवाक्यार्थमाह जिज्ञास्य इति&lt;br&gt;&#xA;अयमिति उक्तविधया जीवजडात्मकात्प्रपञ्चादत्यन्तविविक्तत्वेन निश्चिततया विषयभूतः सर्ववेदार्थतया शक्यप्रतिपादनश्चेत्यर्थः ।&lt;br&gt;&#xA;&lt;em&gt;१,३३३&lt;/em&gt;&lt;br&gt;&#xA;$मीमांसाद्वारा शास्त्रस्यापि ईश्वरविषयकत्वम्$&lt;br&gt;&#xA;ननु वेदानामीश्वरप्रतिपत्तिजनकत्वाद्भवतु तद्विषयत्वम् ।&lt;br&gt;&#xA;शास्त्रं तु तेषामीश्वरप्रतिपादनानुसरणोपायन्यायविषयं कथमीश्वरपरमुच्यते ।&lt;br&gt;&#xA;मैवम् ।&lt;br&gt;&#xA;वेदानामीश्वरमवबोधयतामितिकर्तव्यता हि मीमांसा ।&lt;br&gt;&#xA;तेनोपकारकत्वाद्भवति तद्विषया तदुद्धारा शास्त्रमपि ।&lt;br&gt;&#xA;न हि बीजस्याङ्कुरं जनयतः सहकारिणो जलादेरङ्कुरो न कार्यम् ।&lt;br&gt;&#xA;ननु मीमांसापि सम्भावनादिविषया कथमीश्वरविषया भवति ।&lt;br&gt;&#xA;मैवम् ।&lt;br&gt;&#xA;द्विविधं खलु कर्मकारकं भवति ।&lt;br&gt;&#xA;किञ्चिदव्यवधानेन व्यापारजन्यातिशययोगि ।&lt;br&gt;&#xA;यथोद्यमननिपतनव्यापारजन्योर्ध्वादेशसंयोगविभागातिशयविशिष्टः कुठारः कर्तृव्यापारस्याव्यवधानेन कर्म भवति ।&lt;br&gt;&#xA;किञ्चिदुद्देश्यफलसम्बन्धितया करणव्यापारव्यवधानेन ।&lt;br&gt;&#xA;यथा द्वैधीभाववान्वृक्षः ।&lt;br&gt;&#xA;तत्र कर्तृव्यापारस्य करणव्यापारव्यवधानेन वृक्षकर्मतेव मीमांसाव्यापारस्यापि प्रमाणादिसम्भावनाद्धारेणेश्वरावबोध एवोद्देश्य इति भवति&lt;br&gt;&#xA;तत्कर्मता ।&lt;br&gt;&#xA;स्यादेतदेवम् ।&lt;br&gt;&#xA;यदि वेदेतिकर्तव्यता विचारः स्यात् ।&lt;br&gt;&#xA;न चैवम् ।&lt;br&gt;&#xA;विनापि विचारेण शब्दोपलब्धिसमयग्रहणतत्स्मरणसहकृताच्छब्दादेवार्थावगमदर्शनात् ।&lt;br&gt;&#xA;नच मन्तव्यं शक्तितात्पर्याज्ञानविपर्ययदोषाच्छब्दः संशयविपयर्ययावुत्पादयति ।&lt;br&gt;&#xA;तत्र दोषापनयनेन संशयादिव्युदासाय शक्तितात्पर्यविचारो ऽङ्गं भवतीति ।&lt;br&gt;&#xA;यतस्तत्रापि शब्दो विना विचारेण तत्त्वज्ञानस्येष्ये ।&lt;br&gt;&#xA;किं नाम प्रतिबन्धमात्रं विचारेणापनीयते ।&lt;br&gt;&#xA;न हीतिकर्तव्यतैवम् ।&lt;br&gt;&#xA;तत्कथं वेदेतिकर्तव्यता जिज्ञासा ।&lt;br&gt;&#xA;कथन्तरां चेश्वरविषया ।&lt;br&gt;&#xA;कथन्तमां च शास्त्रस्य तद्विषयतेति ।&lt;br&gt;&#xA;&lt;em&gt;१,३३८&lt;/em&gt;&lt;br&gt;&#xA;$निर्णयप्रयोजकत्वात् मीमांसायाः ईश्वरविषयत्वम्$&lt;br&gt;&#xA;अत्रोच्यते ।&lt;br&gt;&#xA;सत्यमेवम् ।&lt;br&gt;&#xA;तथापि प्रतिबन्धनिवृत्तौ सत्यामेव निर्णय इति प्रतिबन्धकनिरासहेतोरपि विचारस्योपचारेण निर्णयहेतुत्वादुपपन्नमीश्वरविषयत्वम् ।&lt;br&gt;&#xA;एतेनैतदपि निरस्तम् ।&lt;br&gt;&#xA;ईश्वरस्य वेदप्रमाणकत्वे तत एव निश्चितत्वात्किं मीमांसयेति ।&lt;br&gt;&#xA;युक्तिवाक्याभासजनितविप्रतिपत्तिप्रतिबन्धस्योक्तत्वात् ।&lt;br&gt;&#xA;तथा हि ।&lt;br&gt;&#xA;वेदप्रामाण्यमेवानङ्गीकुर्वाणाः केचिदीश्वर एव नास्तीति प्रतिपन्नाः ।&lt;br&gt;&#xA;अपरे तु तदङ्गीकृत्यापि तद्वाचिनां पदानां जीवादिविषयतां व्याकुर्वन्तस्तदभावमस्थिताः ।&lt;br&gt;&#xA;अन्ये तु पुनरस्तीश्वरः किन्तु परमार्थतो निर्गुण एवेति सङ्गिरन्ते ।&lt;br&gt;&#xA;एके तु सगुणो ऽपि न जगतः कारणमपि तूदासीन एवेत्यातिष्ठन्ते ।&lt;br&gt;&#xA;केचित्कारणत्वे ऽप्युपादानमित्यभ्युपयन्ति ।&lt;br&gt;&#xA;निमित्तमात्रत्वे ऽपि कतिपयगुणं गुणेभ्यो भिन्नमन्ये मन्यन्ते ।&lt;br&gt;&#xA;इतरे तु भिन्नाभिन्नमुपगतवन्तः ।&lt;br&gt;&#xA;केचिद्विग्रहवन्तमित्येवमाद्यास्वनेकासु विप्रतिपत्तिषु सतीषु तत्त्वज्ञानकरणादपि वेदात्तदनुत्पत्तौ तदपनोदनद्वारेण वेदेतिकर्तव्यतारूपा&lt;br&gt;&#xA;जिज्ञासा कर्तव्येति ।&lt;br&gt;&#xA;&lt;em&gt;१,३४०&lt;/em&gt;&lt;br&gt;&#xA;$कर्मणि षष्ठीपरिग्रहः षष्टिसमासविचारः$&lt;br&gt;&#xA;तत्र तावद्ब्रह्मणो जिज्ञासा ब्रह्मजिज्ञासेति षष्ठीसमासो न पुनर्धर्माय जिज्ञासेतिवच्चतुर्थीसमासः ।&lt;br&gt;&#xA;तादर्थ्यसमासे प्रकृतिग्रहणं कर्तव्यमिति वार्तिककृता प्रकृतिविकारभाव एव चतुर्थीसमासस्य नियमितत्वात् ।&lt;br&gt;&#xA;तथैवोदाहरणं यूपाय दारु यूपदार्विति ।&lt;br&gt;&#xA;प्रकृतिविकारभावरहितेषु चाश्वघासादिष्वश्वघासादयः षष्ठीसमासा भवन्तीति प्रतिविहितम् ।&lt;br&gt;&#xA;नचात्र प्रकृतिविकारभावो ऽस्ति ।&lt;br&gt;&#xA;षष्ठीसमासे ऽपि केचिच्छेषे षष्ठीति प्रतिपन्नाः ।&lt;br&gt;&#xA;केचित्कर्मणीति ।&lt;br&gt;&#xA;तत्र कर्मणि षष्ठीपरिग्रहाय जिज्ञास्य इत्यक्तम् ।&lt;br&gt;&#xA;कृत्यानां कर्मणि स्मरणात् ।&lt;br&gt;&#xA;अन्यथा जिज्ञासास्येत्यवक्ष्यत् ।&lt;br&gt;&#xA;जिज्ञासा खलु कर्मापेक्षा विना कर्मणा न ज्ञातुं शक्या न तु सम्बन्धिनं विनेति कर्मणः प्राधान्यात्तदेव वक्तव्यम् ।&lt;br&gt;&#xA;सम्बन्धिसामान्योक्तवर्थात्कर्मापि लभ्यत इति चेन्न ।&lt;br&gt;&#xA;साक्षात्प्रतीतपरित्यागेनार्थलभ्यस्वीकारस्य वैयर्थ्यात् ।&lt;br&gt;&#xA;एवं सति लक्षणादिजिज्ञासापि प्रतिज्ञाता स्यादिति चेन्न ।&lt;br&gt;&#xA;तस्या विनाप्यभिधानेन लाभात् ।&lt;br&gt;&#xA;नहि लक्षणादिजिज्ञासामन्तरेण ब्रह्मजिज्ञासास्ति ।&lt;br&gt;&#xA;अन्यथानेकविषयत्वेन शास्त्रभेदप्रसङ्गः ।&lt;br&gt;&#xA;निर्विषयताशङ्कापनोदार्थं प्रयुक्तं पदमिदं कर्माभिधान्येव युक्तम् ।&lt;br&gt;&#xA;तद्विजिज्ञासस्वेत्यादिश्रुत्यर्थानुगतं चैवं सति सूत्रं स्यात् ।&lt;br&gt;&#xA;&lt;em&gt;१,३५६&lt;/em&gt;&lt;br&gt;&#xA;ननु च ‘प्रतिपदविधाना षष्ठी न समस्यते’ इति कर्माणि षष्ठयाः समासः प्रतिषिध्यत इति चेन्न ।&lt;br&gt;&#xA;‘कृद्योगलक्षणा च षष्ठी समस्यते’ इति प्रतिप्रसवात् ।&lt;br&gt;&#xA;&lt;em&gt;१,३६८&lt;/em&gt;&lt;br&gt;&#xA;$कर्मप्राधान्यार्थं जिज्ञास्य इति प्रयोगः$&lt;br&gt;&#xA;अथवा ब्रह्मणः कर्मत्वेनाप्राधान्यशङ्कां निवर्तयितुं जिज्ञास्य इति कर्मप्राधान्यं सूचितम् ।&lt;br&gt;&#xA;ज्ञानविधौ हि ब्रह्मणो ऽप्राधान्यं स्यात् ।&lt;br&gt;&#xA;तज्ज्ञानोद्देशेन जिज्ञासाविधाने कुतः अप्राधान्यम् ।&lt;br&gt;&#xA;&lt;em&gt;१,३७५&lt;/em&gt;&lt;br&gt;&#xA;$कर्तव्येतिपदाध्याहारविचारः$&lt;br&gt;&#xA;विधीयत इत्यनेन कर्तव्येति पदाध्याहारं सूचयति ।&lt;br&gt;&#xA;ननु भवतीति स्वतः सिद्धम् ।&lt;br&gt;&#xA;मैवम् ।&lt;br&gt;&#xA;तथा सत्यनुवादत्वप्रसङ्गात् ।&lt;br&gt;&#xA;अत्रैके चोदयन्ति ।&lt;br&gt;&#xA;सिद्धैव ननु ब्रह्मजिज्ञासा ।&lt;br&gt;&#xA;अथातो धर्मजिज्ञासेति सकलवेदार्थविचारस्योदितत्वात् ।&lt;br&gt;&#xA;ब्रह्मज्ञानस्य चोदनालक्षणत्वेन धर्मस्वरूपत्वादभ्यधिकाशङ्काभावादिति ।&lt;br&gt;&#xA;&lt;em&gt;१,३८३&lt;/em&gt;&lt;br&gt;&#xA;$गतार्थताशङ्कातत्समाधानानुपपत्ति प्रदर्शनम्$&lt;br&gt;&#xA;तत्र केचिदभ्यधिकाशङ्कां दर्शयन्तो ब्रह्मजिज्ञासां पृथगारभन्ते ।&lt;br&gt;&#xA;अपरे तु कार्यनिष्ठ एव वेदभागो विचार्यत्वेन तत्र प्रक्रान्तो विचारितश्च न वस्तुतत्त्वनिष्ठ इत्यतो वस्तुतत्त्वनिष्ठं वेदभागं विचारयितुमिदमारभ्यत&lt;br&gt;&#xA;इत्याहुः ।&lt;br&gt;&#xA;सेयं गतार्थताशङ्का तत्समाधानं च नोपपद्यते ।&lt;br&gt;&#xA;सर्ववेदानामीश्वरैकनिष्ठत्वेन सर्ववेदार्थस्यात्रैव जिज्ञास्यत्वात् ।&lt;br&gt;&#xA;धर्मजिज्ञासाशास्त्रं तु वेदैकदेशामुख्यार्थधर्मविचाराय प्रवृत्तमित्याशयेन वा’स एव भर्गशब्दार्थः’ इत्याद्युक्तम् ।&lt;br&gt;&#xA;तत्र सर्ववेदार्थ इत्यनेन गतार्थताशङ्कानिरासः स एव न तु कार्यशेषतयेत्याद्यं समाधानं सर्वेति द्वितीयं च निरस्तम् ।&lt;br&gt;&#xA;तदुपपादनाय पूर्ववाक्यम् ।&lt;br&gt;&#xA;जिज्ञास्य इति साध्यनिर्देशः ।&lt;br&gt;&#xA;वक्ष्यति च एतद्विस्तरेण कार्यता चेत्यादिना ।&lt;br&gt;&#xA;&lt;em&gt;१,३९१&lt;/em&gt;&lt;br&gt;&#xA;ज्ञानी प्रियतमो ऽतो मे तं विद्वानेव चामृतः  (अनुव्याख्यानम्)१,१.११च्द्&lt;br&gt;&#xA;वृणुते यं तेन लभ्य इत्याद्युक्तिबलेन हि ।&lt;br&gt;&#xA;जिज्ञासोत्थज्ञानजात् तत्प्रसादादेव मुच्यते  (अनुव्याख्यानम्)१,१.१२&lt;br&gt;&#xA;न्यायसुधा-&lt;br&gt;&#xA;$जिज्ञासाया निष्प्रयोजनत्वनिरासः$&lt;br&gt;&#xA;ब्रह्मजिज्ञासाया निष्प्रयोजनत्वं शङ्कितमपाकर्तुं अतःशब्दं व्याचष्टे ज्ञानीति&lt;br&gt;&#xA;तं विद्वानित्यनेन’तमेवं विद्वानमृत इह भवति’ इति वाक्यमेवशब्देन’नान्यः पन्था अयनाय’ इत्युत्तरवाक्यमवधारणार्थं च सङ्गृहीतम् ।&lt;br&gt;&#xA;चशब्दो वाक्यसमुच्चये ।&lt;br&gt;&#xA;वृणुते यमित्यनेन’यमेवैष वृणुते’ इति वाक्यं सङ्गृहीतम् ।&lt;br&gt;&#xA;आदिपदेन’आत्मा वा अरे द्रष्टव्यः’ इत्यादेः सङ्ग्रहः ।&lt;br&gt;&#xA;हिशब्दौ हेतौ ।&lt;br&gt;&#xA;एवशब्दः प्रत्येकमभिसम्बध्यते ।&lt;br&gt;&#xA;यस्मात्तस्य ब्रह्मणो नारायणस्य प्रसादात्परमानुग्रहादेव मुच्यते संसारात् न तु कर्मादिनेति’तमेवम्ऽ‘यमेवैष वृणुते’ इति श्रुतिबलेन गम्यते ।&lt;br&gt;&#xA;यद्यपि तमेवमिति परमपुरुषप्रसादो न श्रूयते ।&lt;br&gt;&#xA;तथापि यमेवैष वृणुत इति श्रुतिबलेन गम्यते ।&lt;br&gt;&#xA;यद्यपि तमेवमिति परमपुरुषप्रसादो न श्रूयते ।&lt;br&gt;&#xA;तथापि यमेवैष वृणुत इति वाक्यानुरोधेन तत्राप्यनुसन्धेयः ।&lt;br&gt;&#xA;निमित्तेन नैमित्तिकोपलक्षणान्मुमुक्षुसम्बन्धिसाधनावधारणाय तु न साक्षादुक्तः ।&lt;br&gt;&#xA;वरणं तु प्रसाद उच्यते ।&lt;br&gt;&#xA;‘अपाम सोमम्’ इत्याद्यास्तु श्रुतयः सावकाशत्वादन्यथा योज्याः ।&lt;br&gt;&#xA;ईश्वरपरमप्रसादश्च तज्ज्ञानादेव भवति ।&lt;br&gt;&#xA;न पुनः कर्मादिनेति ज्ञानी प्रियतमस्तमेवं विद्वानित्युक्तिबलेनावगम्यते ।&lt;br&gt;&#xA;विद्वानित्यस्यापि प्रसादातिशयद्वारेणेत्यर्थपर्यवसानस्योक्तत्वात् ।&lt;br&gt;&#xA;कर्मादेरनुग्रहमात्रहेतुत्वेनापि तद्वचनं सार्थकम् ।&lt;br&gt;&#xA;ईश्वरज्ञानं च तज्जिज्ञासयैव नान्येनेति’आत्मा वा अरे द्रष्टव्यः’ इति परमात्मदशर्नानुवादेन तत्साधनतया श्रोतव्य इत्यादिना&lt;br&gt;&#xA;श्रवणादिविधायकोक्तिबलेन प्रतीयते ।&lt;br&gt;&#xA;कर्मणां त्वन्तःकरणशुद्धिद्वारेण ज्ञानाङ्गत्वोपपत्तेस्तद्वाक्यं सार्थकं भविष्यति ।&lt;br&gt;&#xA;अतो ब्रह्मजिज्ञासा कर्तव्येति सम्बन्धः ।&lt;br&gt;&#xA;&lt;em&gt;१,३९७&lt;/em&gt;&lt;br&gt;&#xA;इदमुक्तं भवति ।&lt;br&gt;&#xA;यद्यपि न जिज्ञासायाः स्वर्गादिरूपो ऽभ्युदयः प्रयोजनं सम्भवति ।&lt;br&gt;&#xA;तथापि मोक्षो भविष्यति ।&lt;br&gt;&#xA;तस्यानन्यसाध्यत्वात् ।&lt;br&gt;&#xA;मोक्षसाधनं हि साक्षात् भगवानेव ।&lt;br&gt;&#xA;‘बन्धको भवपाशेन भवपाशाच्च मोचकः’ इत्यादिवचनात् ।&lt;br&gt;&#xA;साधनं च द्विविधम् ।&lt;br&gt;&#xA;सिद्धमसिद्धं च ।&lt;br&gt;&#xA;तत्रासिद्धमुत्पाद्यं फलकामेन ।&lt;br&gt;&#xA;यथा यागादि ।&lt;br&gt;&#xA;सिद्धं तु सव्यापारीकरणीयम् ।&lt;br&gt;&#xA;यथा कुठारादि ।&lt;br&gt;&#xA;सिद्धं च साधनं भगवानिति मुमुक्षुणा सव्यापारीकरणीयः ।&lt;br&gt;&#xA;व्यापारश्च प्रसन्नतैव ।&lt;br&gt;&#xA;निगडादिमोचकेषु राजादिषु तथा दर्शनात् ।&lt;br&gt;&#xA;‘यस्य प्रसादात्परमार्तिरूपादस्मात्संसारान्मुच्यते नापरेण’ इत्यादिश्रुतेश्च ।&lt;br&gt;&#xA;व्यापारप्राधान्योक्तिश्चेन्द्रियार्थसन्निकर्षः प्रत्यक्षमित्यादाविवौपचारिकी ।&lt;br&gt;&#xA;मोचकश्चेश्वरप्रसादस्तद्भक्तयेकसाध्यः ।&lt;br&gt;&#xA;‘भक्तयैव तुष्यिमभ्येति विष्णुनान्येन केनचित्’ इत्यादिवचनात् ।&lt;br&gt;&#xA;स्वर्गादिहेतुप्रसादमात्रं कर्मादिसाध्यम् ।&lt;br&gt;&#xA;‘कर्मणा त्वधमः प्रोक्तः प्रसादः’ इत्यादिस्मृतेः ।&lt;br&gt;&#xA;प्रसादो नामेच्छाविशेषो गुणान्तरं वा न नः कचित् क्षतिः ।&lt;br&gt;&#xA;परमेश्वरभक्तिर्नाम निरवधिकानन्तानवद्यकल्याणगुणत्वज्ञानपूर्वकः स्वात्मात्मीयसमस्तवस्तुभ्यो ऽनेकगुणाधिको&lt;br&gt;&#xA;ऽन्तरायसहस्रेणाप्यप्रतिबद्धो निरन्तरप्रेमप्रवाहः ।&lt;br&gt;&#xA;यमधिकृत्य’यत्र नान्यत्पश्यतिऽ‘सा निशा पश्यतो मुनेः’ इत्यादिश्रुतिस्मृतयः ।&lt;br&gt;&#xA;नचासौ तत्साक्षात्कारमन्तरेणोत्पद्यते ।&lt;br&gt;&#xA;लोके तथा दर्शनात् ।&lt;br&gt;&#xA;नचाव्यक्तस्वभावो भगवांसहस्रेणापि प्रयत्नानां शक्यः साक्षात्कर्तुं विना तदनुग्रहात् ।&lt;br&gt;&#xA;प्रसन्नस्त्वनन्ताचिन्त्यशक्तियोगादात्मानं दर्शयतीति युज्यते ।&lt;br&gt;&#xA;दर्शनासाधनं चानुग्रहः स्वयोग्यगुणोपेतस्य निर्दोषस्य भगवद्विग्रहविशेषस्यादरनैरन्तर्याभ्यां विषयवैराग्यतद्भक्तिसहिताद्&lt;br&gt;&#xA;बहुकालोपचितान्निदिध्यासनापरनामकाद्विचिन्तनादृते न लभ्यते ।&lt;br&gt;&#xA;नच निदिध्यासनं वाक्यार्थग्रहणलक्षणे श्रवणे कृते ऽपि विना मननापरनाम्ना विचारेणोपपद्यते ।&lt;br&gt;&#xA;संशयविपर्ययोस्तादवस्थ्यात् ।&lt;br&gt;&#xA;नहि तयोः सतोरादरनैरन्तर्याद्युपपद्यते ।&lt;br&gt;&#xA;अतो जिज्ञासा निदिध्यासनपरमेश्वरानुग्रहतद्दर्शनपरमभक्तिपरमानुग्रहद्वारा मोक्षासाधनत्वात् कर्तव्येति ।&lt;br&gt;&#xA;ये तु ध्यानमेव परमपाटवापन्नमपरोक्षाकारमिति मन्यन्ते तेषां दर्शनश्रुतय उपचरितार्थाः प्रसज्येरन् ।&lt;br&gt;&#xA;&lt;em&gt;१,४०३&lt;/em&gt;&lt;br&gt;&#xA;स्यादेतत् ।&lt;br&gt;&#xA;अतःशब्दस्तावत्प्रकृतस्य हेतुभावे वतर्ते ।&lt;br&gt;&#xA;तत्र ब्रह्मजिज्ञासायाः प्रयोजनाकाङ्क्षायामधिकारिविशेषणतयाथशब्देन प्रकृतो मोक्षः सम्बद्धयते ।&lt;br&gt;&#xA;ज्ञातुमिच्छा जिज्ञासा ।&lt;br&gt;&#xA;नचात्रावयवार्थेन जिज्ञासाशब्दो ऽर्थवान् ।&lt;br&gt;&#xA;इच्छायाः स्वातन्त्र्याविषयत्वेन विधातुमशक्यत्वात् ।&lt;br&gt;&#xA;अत एवेष्यमाणज्ञानोपलक्षणाप्ययुक्ता ।&lt;br&gt;&#xA;तस्माज्ज्ञानेच्छान्तर्णीतो विचारो जिज्ञासापदेन लक्ष्यते ।&lt;br&gt;&#xA;मुख्यप्रयोगातिक्रमेण लाक्षणिकाश्रयणे चेदं प्रयोजनम् ।&lt;br&gt;&#xA;यद्विचारस्य ज्ञानद्वारैव मोक्षसाधनत्वज्ञापनम् ।&lt;br&gt;&#xA;अन्यथा योग्यताविरहेणान्वयाभाववप्रसङ्गात् ।&lt;br&gt;&#xA;यदि च जिज्ञासाशब्दो मीमांसाशब्दवद्विचार एवोपसङ्खयायते ।&lt;br&gt;&#xA;तदाप्यन्वयव्यतिरेकाभ्यां विचारस्य ज्ञानसाधनता ज्ञास्यते ।&lt;br&gt;&#xA;एवञ्च विचारो यतो ज्ञानसाधनं ज्ञानं च मोक्षसाधनमतो असौ कर्तव्य इति लभ्यते ।&lt;br&gt;&#xA;&lt;em&gt;१,४०९&lt;/em&gt;&lt;br&gt;&#xA;मोक्षादेरन्यलभ्यत्वस्य शङ्कितत्वात्सावधारणतापि ।&lt;br&gt;&#xA;ईश्वरप्रसादस्य तु ज्ञापकं न किञ्चिदत्र पश्यामः ।&lt;br&gt;&#xA;&lt;em&gt;१,४१८&lt;/em&gt;&lt;br&gt;&#xA;$ज्ञानमोक्षयोर् मध्ये प्रसादानपेक्षत्वशङ्का$&lt;br&gt;&#xA;नच ज्ञानस्य मोक्षसाधनता न युक्ता ।&lt;br&gt;&#xA;येनेश्वरप्रसादो मध्ये ऽध्याह्रियते ।&lt;br&gt;&#xA;आत्मयाथात्म्याज्ञानादनात्मनि शरीरादावात्मत्वारोपे सति हि तदनुकूलप्रतिकूलयो रागद्वेषौ भवतः ।&lt;br&gt;&#xA;ताभ्यां प्रयुक्तः पुण्यपापलक्षणां प्रवृत्तिमाचिनुते ।&lt;br&gt;&#xA;ततश्च सुरनरतिर्यगादिनानायोनिषु नवीनशरीरेन्द्रियादिसंयोगलक्षणं जन्मास्य भवति ।&lt;br&gt;&#xA;तस्माच्च दुःखानुभव इत्यनादिरयं कार्यकारणप्रवाहः संसार इत्युच्यते ।&lt;br&gt;&#xA;आत्मतत्त्वज्ञानाच्चाज्ञानविपर्ययौ निवर्तेते ।&lt;br&gt;&#xA;तत्त्वज्ञानस्य समानाश्रयविषयाज्ञानमिथ्याज्ञाननिवर्तनस्वाभाव्यात् ।&lt;br&gt;&#xA;शुक्तिकातत्त्वज्ञानस्य तदज्ञानरजतारोपनिवर्तकत्वदर्शनात् ।&lt;br&gt;&#xA;मिथ्याज्ञाननिवृत्तौ च रागद्वेषानुदयः ।&lt;br&gt;&#xA;कारणाभावात् ।&lt;br&gt;&#xA;तयोरभावे च न प्रवृत्तेरुत्पत्तिः प्रागुपचितायाश्चोपभोगेन प्र्रक्षयः ।&lt;br&gt;&#xA;प्रवृत्त्यभावे च जन्मान्तराभावो हेत्वभावादेव ।&lt;br&gt;&#xA;वतर्मानशरीरादेश्चारम्भकक्षये सति निवृत्तिः ।&lt;br&gt;&#xA;जन्माभावे च न निर्बीजस्य दुःखस्योत्पाद इत्येवमात्यन्तिकी दुःखनिवृत्तिर्मुक्तिः ।&lt;br&gt;&#xA;तथाच ज्ञानस्वभावलभ्यायां मुक्तौ किमीश्वरप्रसादेन ।&lt;br&gt;&#xA;न ह्यन्धकारनिबन्धनदुःखनिवृत्तये प्रदीपमुपाददानाः कस्यचित्प्रभोः प्रसादमपेक्षन्ते ।&lt;br&gt;&#xA;स्वभावो हि प्रदीपस्यायं यत्समानाधिकरणान्धकारनिवर्तकत्वम् ।&lt;br&gt;&#xA;तथाच न्यायसूत्रम् ।&lt;br&gt;&#xA;‘दुःखजन्मप्रवृत्तिदोषमिथ्याज्ञानानामुत्तरोत्तरापाये तदनन्तरापायादपवर्गः’ इति ।&lt;br&gt;&#xA;&lt;em&gt;१,४२०&lt;/em&gt;&lt;br&gt;&#xA;द्रव्यं कर्म च कालश्च स्वभावो जीव एव च ।&lt;br&gt;&#xA;यदनुग्रहतः सन्ति न सन्ति यदुपेक्षया  (अनुव्याख्यानम्)१,१.१३&lt;br&gt;&#xA;नर्ते त्वत् क्रियते किञ्चिदित्यादेर्न हरिं विना ।&lt;br&gt;&#xA;ज्ञानस्वभावतो ऽपि स्यान्मुक्तिः कस्यापि हि क्वचित्  (अनुव्याख्यानम्)१,१.१४&lt;br&gt;&#xA;न्यायसुधा-&lt;br&gt;&#xA;$मोक्षस्य हर्यधीनत्वम्$&lt;br&gt;&#xA;यत्तु मोक्षस्येश्वराधीनत्ववचनं तज्ज्ञानादिजन्मनीश्वरस्य निमित्ततापरमित्यविरुद्धम् ।&lt;br&gt;&#xA;तदर्थं च तदुपास्त्यादेरुपयोगः ।&lt;br&gt;&#xA;तदेवं ज्ञानस्वभावेनाज्ञानादिनिवृत्तौ कारणाभावे कार्यानुदयस्येश्वरप्रसादानपेक्षत्वादयुक्तमिदमतःशब्दव्याख्यानमित्यत आह द्रव्यमिति&lt;br&gt;&#xA;द्रव्यशब्देन प्रकृत्यादितत्त्वमुच्यते ।&lt;br&gt;&#xA;कर्मेति धर्माधर्मौ ।&lt;br&gt;&#xA;स्वभावः प्रकृत्यादीनां परिणामादिः ।&lt;br&gt;&#xA;जीव इत्यभिमानी ।&lt;br&gt;&#xA;एवेति यदनुग्रहत इत्यतः परं द्रष्टव्यम् ।&lt;br&gt;&#xA;अनेन सर्वोत्पत्तिमदुपादाननिमित्तानां सत्तापि परमेश्वराधीनेत्युच्यते ।&lt;br&gt;&#xA;‘न ऋते त्वत्क्रियते किञ्चन’ इति श्रुत्या सर्वार्थक्रियायास्तदधीनत्वम् ।&lt;br&gt;&#xA;इत्यादेरागमादवगम्यत इति शेषः ।&lt;br&gt;&#xA;ज्ञानस्वभावतो ऽपीत्यपिशब्देनाङ्गीकारवादो ऽयमिति सूचयति ।&lt;br&gt;&#xA;हिशब्दो हेतौ ।&lt;br&gt;&#xA;यस्मादेवं तस्मादुपपन्नं पूर्वव्याख्यानमिति ।&lt;br&gt;&#xA;&lt;em&gt;१,४२१&lt;/em&gt;&lt;br&gt;&#xA;$बन्धस्येश्वराधीनत्वोपपादनम्$&lt;br&gt;&#xA;ततश्चायमर्थः ।&lt;br&gt;&#xA;स्यादेतदेवम् ।&lt;br&gt;&#xA;यद्यज्ञानमात्रनिबन्धनो ऽयं बन्धो जीवस्य स्यात् ।&lt;br&gt;&#xA;न चैवम् ।&lt;br&gt;&#xA;श्रुतिस्मृतीतिहासपुराणेषु परमेश्वरेच्छानिमित्तत्वावगमात् ।&lt;br&gt;&#xA;अद्वैतिनामविद्याधीनजीवब्रह्मविभागवत्तार्किकादीनां च गुणवत्त्वाधीनद्रव्यवदनादेरपीश्वराधीनत्वोपपत्तेः ।&lt;br&gt;&#xA;उपपादयिष्यते हि ज्ञानानन्दादिस्वरूपो ऽयं जीव इति पुंस्त्वादिवदित्यादिना ।&lt;br&gt;&#xA;तद्भावानुपलब्धिश्चानुभवसिद्धा ।&lt;br&gt;&#xA;तेनावगम्यते ऽस्ति किमप्यावरकम् ।&lt;br&gt;&#xA;येनावृतः स्वप्रकाशचैतन्यरूपो ऽपि नात्मनस्तत्त्वं वेद ।&lt;br&gt;&#xA;नच कामकर्मादिकमेव तथा भवितुमर्हति ।&lt;br&gt;&#xA;तस्यापि सादिनः कारणापेक्षत्वात् ।&lt;br&gt;&#xA;नच पूर्वपूर्वस्मादुत्तरोत्तरमिति युक्तम् ।&lt;br&gt;&#xA;सुप्तिप्रलययोस्तद्वृत्त्यभावेन निष्कलङ्कचैतन्यबलात्स्वरूपावभासप्रसक्तेः ।&lt;br&gt;&#xA;अतः कामकर्माद्यतिरिक्तं मायाविद्या प्रकृतिरित्यादिशब्दाभिधेयमनाद्येव किमपि द्रव्यमङ्गीकरणीयम् ।&lt;br&gt;&#xA;‘अनादिमायया सुप्तः’ इत्यादिश्रुतिस्मृतयश्च भवन्ति ।&lt;br&gt;&#xA;नच मायापि कथं स्वप्रकाशमावृणोतीति युक्तम् ।&lt;br&gt;&#xA;आवरकतयैव तस्याः प्रमितत्वात् ।&lt;br&gt;&#xA;वक्ष्यते चात्रोपपत्तिः ।&lt;br&gt;&#xA;नच जडस्य स्वतः किञ्चित्करत्वं युक्तम् ।&lt;br&gt;&#xA;द्रव्यं कर्म चेत्यादिवाक्यविरुद्धं च ।&lt;br&gt;&#xA;&lt;em&gt;१,४२४&lt;/em&gt;&lt;br&gt;&#xA;$ईश्वरप्रसादस्यापेक्षितत्वसमर्थनम्$&lt;br&gt;&#xA;अतः परमेश्वर एव सत्त्वादिगुणमय्या विद्याविरोधित्वेनाविद्यया स्वाधीनया प्रकृत्याचिन्त्याद्भुतया स्वशक्तया च जीवस्य स्वप्रकाशमपि&lt;br&gt;&#xA;स्वरूपचैतन्यमाच्छादयतीति युक्तम् ।&lt;br&gt;&#xA;स एव च स्वाधिष्ठानलब्धपरिणाममहदहङ्कारादिप्रकृत्यंशैः संयोज्य कर्तृत्वभोक्तृत्वस्वातन्तृयं कारकफलस्वाम्यं चास्याविद्यमानमेवोपदर्श्य&lt;br&gt;&#xA;रागाद्युत्पादनद्वरा दुःखमनुभावयति ।&lt;br&gt;&#xA;तदेवं बन्धस्येश्वराधीनत्वात्स एव मोचको ऽङ्गीकार्याऽपरस्य स्वातन्त्र्याभावात् ।&lt;br&gt;&#xA;प्रसन्न एवासौ स्वकीयां मायां व्यावर्तयतीति तत्प्रसादार्थं सर्वो ऽप्ययं साधनसन्दर्भ इत्युक्तम् ।&lt;br&gt;&#xA;ततो यद्यपि न सूत्राक्षरेभ्यो भगवत्प्रसादो लभ्यते ।&lt;br&gt;&#xA;तथाप्यनुपपत्त्याङ्गीकरणीय इति युक्तं व्याख्यानम् ।&lt;br&gt;&#xA;वक्ष्यति चैतत्सूत्रकारः’ततो ह्यस्य बन्धविपर्ययौ इति ।&lt;br&gt;&#xA;एवमुक्तेन न्यायेन न ज्ञानस्यैवायं स्वभावो यत्साक्षान्मोक्षसाधनत्वम् ।&lt;br&gt;&#xA;अस्तु वा तथापीश्वरप्रसादो ऽपेक्षितः ।&lt;br&gt;&#xA;सकलकारकाणां तदधीनसत्ताप्रवृत्तित्वेन तदिच्छां विना कस्यापि कार्यस्यानुदयादिति ।&lt;br&gt;&#xA;अङ्गीकारवादस्य चेदं प्रयोजनं यत्पूर्वस्यैवार्थस्य समर्थनम् ।&lt;br&gt;&#xA;तथाहि ।&lt;br&gt;&#xA;येन ज्ञानस्य मोक्षहेतुत्वमङ्गीकृतं न तेनापि ईश्वरेच्छां त्यक्तुं शक्यते ।&lt;br&gt;&#xA;कारकप्रेरकत्वादिनावश्याभ्युपगमनीयत्वात् ।&lt;br&gt;&#xA;तथाच किमनेन ज्ञानेनाप्रमितेन ।&lt;br&gt;&#xA;प्रमित ईश्वर एवाङ्गीकार्य इति ।&lt;br&gt;&#xA;&lt;em&gt;१,४२६&lt;/em&gt;&lt;br&gt;&#xA;अज्ञानां ज्ञानदो विष्णुर्ज्ञानिनां मोक्षदश्च सः ।&lt;br&gt;&#xA;आनन्ददश्च मुक्तानां स एवैको जनार्दनः  (अनुव्याख्यानम्)१,१.१५&lt;br&gt;&#xA;न्यायसुधा-&lt;br&gt;&#xA;$विवरणमतानुवादः$&lt;br&gt;&#xA;यदुक्तं न कार्यो मोक्षः किन्तु प्राचीनेषु मिथ्याज्ञानादिषु निवृत्तेषु कारणाभावादेवोत्तरप्रवाहानुत्पादमात्रम् ।&lt;br&gt;&#xA;तत्र का नाम परमेश्वरापेक्षा ।&lt;br&gt;&#xA;तद्वचनानि तु ज्ञानोत्पत्त्यादिनिमित्ततापराणीति ।&lt;br&gt;&#xA;तदनुपपन्नम् ।&lt;br&gt;&#xA;ज्ञानप्रदानाद्यतिरिक्तस्यापीश्वरप्रयोजनस्यागमेषूक्तेरिति आह अज्ञानामिति&lt;br&gt;&#xA;मोक्षदः प्रागुक्तप्रकृतिबन्धात् ।&lt;br&gt;&#xA;नन्वनादेः प्रकृतिबन्धस्य कथं निवृत्तिरिति चेत् ।&lt;br&gt;&#xA;अत्राह कश्चित् ।&lt;br&gt;&#xA;न सादित्वमनादित्वं वा विनाशाविनाशयोर्निमित्तम् ।&lt;br&gt;&#xA;किन्तु विरोधिसन्निपातासन्निपातावेव ।&lt;br&gt;&#xA;किञ्च लोके तावदनादिः प्रागभावो निवर्तते सुगतानां तत्त्वपतिभावनाप्रकर्षेणानादिवासनासन्तानानां निवृत्तिरिष्या ।&lt;br&gt;&#xA;नैय्यायिकानामप्यनादिमिथ्याज्ञानप्रवाहः परमाणुश्यामता च निवर्तते ।&lt;br&gt;&#xA;साङ्खयानामप्यविवेको निवर्तते विवेकेन ।&lt;br&gt;&#xA;मीमांसकानामिदानीन्तनधर्मतत्त्वज्ञानप्रागभावो ऽनादिर्निवर्तते ।&lt;br&gt;&#xA;अनादिभावरूपस्य न निवृत्तिरिति चेन्न ।&lt;br&gt;&#xA;अनिर्वचनीयत्वादज्ञानस्य ।&lt;br&gt;&#xA;अनादिनर् निवर्तत इति सामान्यव्याप्तिः ।&lt;br&gt;&#xA;ज्ञानेनाज्ञाननिवृत्तिरिति विशेषव्याप्तिः ।&lt;br&gt;&#xA;अतः सैव बलवती ।&lt;br&gt;&#xA;&lt;em&gt;१,४३०&lt;/em&gt;&lt;br&gt;&#xA;$विवरणमतनिरासः$&lt;br&gt;&#xA;ननु स्वोपादानगतोत्तरावस्था विनाशः ।&lt;br&gt;&#xA;तत्कथमनादेर्निरुपादानस्य विनाशः ।&lt;br&gt;&#xA;न ।&lt;br&gt;&#xA;स्वाश्रयगतोत्तरावस्थेत्येतावत्वात् ।&lt;br&gt;&#xA;अन्यथा परमाणुश्यामत्वादीनामनिवृत्तिप्रसङ्गात् ।&lt;br&gt;&#xA;अभाववैलक्षण्यादात्मवदज्ञानस्यानिवृत्तिरिति चेन्न ।&lt;br&gt;&#xA;सद्वैलक्षण्यात्प्रागभाववन्निवृत्तिः किं न स्यात् ।&lt;br&gt;&#xA;कस्तर्हि निर्णयः ।&lt;br&gt;&#xA;ज्ञानाज्ञानकृतो विशेषान्वय इत्युक्तमिति ।&lt;br&gt;&#xA;तदयुक्तम् ।&lt;br&gt;&#xA;तथाहि ।&lt;br&gt;&#xA;यत्तावन्न सादित्वमनादित्वं वेत्यादि ।&lt;br&gt;&#xA;तत्र किं निवर्तकाभाव उपाधिरनेनोच्यते किं वा निवर्तकसद्भावेन सत्प्रतिपक्षता ।&lt;br&gt;&#xA;नाद्यः ।&lt;br&gt;&#xA;साधनव्यापकत्वात् ।&lt;br&gt;&#xA;न द्वितीयः ।&lt;br&gt;&#xA;असिद्धेः ।&lt;br&gt;&#xA;न हि अज्ञानस्यानादितया निवृत्त्यनुपपत्तिं ब्रुवाणस्तन्निवर्तकमभ्युपैति ।&lt;br&gt;&#xA;किन्त्वनादित्वेन तदभावमप्यनुमिनोति ।&lt;br&gt;&#xA;यदपि प्रागभावे व्यभिचारोद्भावनं तदपि भावत्वेन हेतुविशेषणादयुक्तम् ।&lt;br&gt;&#xA;यदपि सुगतानामित्यादि तदत्यन्तमसङ्गतम् ।&lt;br&gt;&#xA;नहि वासनानामनादित्वं वैनाशिका अभ्युपयन्ति ।&lt;br&gt;&#xA;नच तद्वयतिरिक्तं सन्तानम् ।&lt;br&gt;&#xA;येन तत्र व्यभिचार उद्भाव्येत ।&lt;br&gt;&#xA;नच नैय्यायिका अभ्युपयन्ति ।&lt;br&gt;&#xA;नच तद्वयतिरिक्तं वा प्रवाहमङ्गीकुर्वते ।&lt;br&gt;&#xA;परमाणुश्यामतापि सादिरेव ।&lt;br&gt;&#xA;नहि परमाणुपाकस्येदम्प्रथमता तत्सिद्धान्तः ।&lt;br&gt;&#xA;&lt;em&gt;१,४३७&lt;/em&gt;&lt;br&gt;&#xA;यदप्यज्ञानस्यानिर्वचनीयत्वमुक्तम् ।&lt;br&gt;&#xA;तत्रानिर्वचनीयत्वं सदसद्विलक्षणत्वं चेत् किमनेन प्रकृतानुपयुक्तेन ।&lt;br&gt;&#xA;प्रतिपक्षो ऽयमिति चेन्न ।&lt;br&gt;&#xA;परस्यासिद्धेरव्याप्तेश्च ।&lt;br&gt;&#xA;भावाभावविलक्षणत्वमनिर्वचनीयत्वम् ।&lt;br&gt;&#xA;तेन विशेषणासिद्धिरुच्यत इति चेन्न ।&lt;br&gt;&#xA;स्वोक्तिविरोधात् ।&lt;br&gt;&#xA;स्वयमेव ह्यनादिभावरूपं यद्विज्ञानेन विलीयत इत्यज्ञानलक्षणमभिधाय भावरूपामानसाधनाय प्रमाणान्युपन्यस्तानि ।&lt;br&gt;&#xA;अभाववैलक्षण्यमात्रं तत्र विवक्षितमिति चेन्न ।&lt;br&gt;&#xA;तस्यैव हेतुविशेषणत्वोपपत्तेः ।&lt;br&gt;&#xA;नन्वत्रोक्तम् ।&lt;br&gt;&#xA;सद्वैलक्षण्यात्प्रागभाववन्निवृत्तिः किं न स्यादिति ।&lt;br&gt;&#xA;सत्यमुक्तं दुरुक्तं तत् ।&lt;br&gt;&#xA;प्रागभावस्यापि सत्त्वाङ्गीकारात् ।&lt;br&gt;&#xA;अथ सद्विलक्षणत्वं नाम भावविलक्षणत्वं विवक्षितम् ।&lt;br&gt;&#xA;तदाभाववैलक्षण्याङ्गीकारविरोधेनासिद्धिप्रसङ्गो ऽत्यन्ताभावे व्यभिचारश्च ।&lt;br&gt;&#xA;तस्यापि निवृत्तिसाधने तन्निवृत्तावेव व्यभिचारः ।&lt;br&gt;&#xA;किञ्चात्मनि भावत्वं नास्तीति तत्रानैकान्त्यं दुष्परिहरम् ।&lt;br&gt;&#xA;तथाप्यारोपितं भावत्वं तत्रास्तीति चेत् ।&lt;br&gt;&#xA;तदविद्यायामपि समानमित्यसिद्धिः ।&lt;br&gt;&#xA;यदपि व्याप्त्योः सामान्यविशेषभावकथनं तस्योपयोगो वक्तव्यः ।&lt;br&gt;&#xA;तेन बलाबलनिश्चय इति चेत् ।&lt;br&gt;&#xA;स किं सामान्यविशेषभावमात्रेणोताव्यभिचारादिसम्पत्तौ सत्याम् ।&lt;br&gt;&#xA;आद्ये धूमवानग्निमानिति सामान्यव्याप्तेः पर्वतो निरग्निक इति विशेषव्याप्तिर्बलवती प्रसज्येत ।&lt;br&gt;&#xA;द्वितीये किं सामान्यविशेषभावेन व्यभिचारादिकमेव व्युत्पाद्यताम् ।&lt;br&gt;&#xA;किं वानेन प्रबलत्वेन दुर्बलत्वेन च ।&lt;br&gt;&#xA;विशेषव्याप्त्या सामान्यव्याप्तिर्बाध्यत इति चेत् ।&lt;br&gt;&#xA;किं सङ्कोचनं बाध्यत्वमुत व्यभिचारप्रदर्शनमथोपाध्युद्भावनम् ।&lt;br&gt;&#xA;नाद्यः ।&lt;br&gt;&#xA;यदनादि तदज्ञानातिरिक्तं न निवर्तत इति सङ्कोचनीयम् ।&lt;br&gt;&#xA;न पुनर्यदनादित्वरहितं तदेव ज्ञाननिवर्त्यमिति सङ्कोच्यमित्यत्र नियामकाभावात् ।&lt;br&gt;&#xA;सामान्यविशेषभावे तूक्तम् ।&lt;br&gt;&#xA;न द्वितीयः ।&lt;br&gt;&#xA;व्यभिचारस्थलस्यादर्शितत्वात् ।&lt;br&gt;&#xA;व्याप्तिबलेनाज्ञानस्य ज्ञाननिवर्त्यत्वे सिद्धे ऽनादित्वस्य तत्रैव व्यभिचार इति चेत् ।&lt;br&gt;&#xA;तर्ह्येतदेवोच्यताम् ।&lt;br&gt;&#xA;किं सामान्यविशेषभावेन ।&lt;br&gt;&#xA;अनादित्वेनाज्ञानस्यानिवत्यर्त्वे सिद्धे ऽज्ञानत्वस्य तत्रैव व्यभिचार इति किं न स्यात् ।&lt;br&gt;&#xA;&lt;em&gt;१,४४२&lt;/em&gt;&lt;br&gt;&#xA;अस्तु तहिर् प्रतिपक्ष एवेति चेत् ।&lt;br&gt;&#xA;किं व्याप्तिमात्रेणोत पक्षधर्मतोपेतया व्याप्त्या ।&lt;br&gt;&#xA;न प्रथमः ।&lt;br&gt;&#xA;व्यप्तिमात्रस्याप्रतिपादकत्वात् ।&lt;br&gt;&#xA;अन्यथा पक्षधर्मतावैयर्थ्यात् ।&lt;br&gt;&#xA;द्वितीये संसारकारणमज्ञानं ज्ञाननिवर्त्यं भवितुमर्हति ।&lt;br&gt;&#xA;अज्ञानत्वात् ।&lt;br&gt;&#xA;शुक्तिकाज्ञानवदित्युक्तं स्यात् ।&lt;br&gt;&#xA;अत्रापि किं सामान्यविशेषभावेन ।&lt;br&gt;&#xA;किञ्च तु शुक्तिकाज्ञानं नाम किं ज्ञानाभावो ऽथ भावरूपमज्ञानम् ।&lt;br&gt;&#xA;आद्ये दृष्टान्तस्य साधनवैकल्यम् ।&lt;br&gt;&#xA;नहि शब्दसाम्यमात्रेण दृष्टान्तदार्ष्यान्तिकभावो ऽस्ति ।&lt;br&gt;&#xA;तथात्वे गोत्वेन वागादीनामपि शृङ्गित्वसाधनप्रसङ्गात् ।&lt;br&gt;&#xA;द्वितीये किं तत्साद्युतनादि ।&lt;br&gt;&#xA;आद्ये कथमयं विशेषः स्यात् ।&lt;br&gt;&#xA;द्वितीये तदपि पक्षतुल्यम् ।&lt;br&gt;&#xA;न तृतीयः ।&lt;br&gt;&#xA;अज्ञानेतरत्वस्य समव्याप्त्यावात्पक्षेतरत्वाच्च ।&lt;br&gt;&#xA;&lt;em&gt;१,४४५&lt;/em&gt;&lt;br&gt;&#xA;$टीकाकृत्स्वयं समाधत्ते$&lt;br&gt;&#xA;एतेन ज्ञानाज्ञानकृतो विशेषान्वय इति निरस्तम् ।&lt;br&gt;&#xA;यदपि निरुपादानस्य विनाशानुपपत्तिमाशङ्कयोक्तं स्वाश्रयगतोत्तरावस्था विनाश इति ।&lt;br&gt;&#xA;तदनुपपन्नम् ।&lt;br&gt;&#xA;अनुपादानभूताश्रयोत्तरावस्था चेदाश्रितविनाशः स्यात्तदा भूतलादपसारिते घटे घटविनाशः स्यात् ।&lt;br&gt;&#xA;परमाणुश्यामताप्रतिबन्दी तु तस्या अपि सोपादानत्वेनैव निरस्तेति ।&lt;br&gt;&#xA;अत्रोच्यते ।&lt;br&gt;&#xA;यत्तावदविद्याया अनादित्वेनानिवृत्तिरिति सो ऽयं प्रसङ्गः स्वतन्त्रानुमानं वा ।&lt;br&gt;&#xA;नाद्यः ।&lt;br&gt;&#xA;अविद्यानादित्वस्य श्रुतियुक्तिसिद्धत्वेन विपयर्यापर्यवसानात् ।&lt;br&gt;&#xA;न द्वितीयः ।&lt;br&gt;&#xA;‘विश्वमायानिवृत्तिःऽ‘मायामेतां तरन्ति तेऽ‘तरन्त्यविद्याम्’ इत्यादिश्रुतिस्मृतिविरुद्धत्वात् ।&lt;br&gt;&#xA;अनादेरपि निवृत्तौ बाधकाभावेनाप्रयोजकत्वाच्च ।&lt;br&gt;&#xA;आत्मनो ऽपि निवृत्तिप्रसङ्गो बाधक इति चेन्न ।&lt;br&gt;&#xA;व्याप्त्यभावात् ।&lt;br&gt;&#xA;निवर्तकभावाभावाभ्यां विशेषोपपत्तेः ।&lt;br&gt;&#xA;प्रमितनिवर्तकानभ्युपगमस्यानुचितत्वात् ।&lt;br&gt;&#xA;अनादित्वेन निवर्तकाभावानुमानस्य बाधितत्वात् ।&lt;br&gt;&#xA;एतेन निवर्तकाभावस्योपाधित्वम् तद्विपर्ययस्य प्रतिपक्षत्वं च समाहितम् ।&lt;br&gt;&#xA;&lt;em&gt;१,४५०&lt;/em&gt;&lt;br&gt;&#xA;नन्ववयवतत्संयोगविनाशाभ्यां द्रव्यनाशो दृष्टस्तत्कथमत्र विनाश इति चेत् ।&lt;br&gt;&#xA;कुतो ऽयमुभयाभ्युपगमः ।&lt;br&gt;&#xA;एकैकपरिहारेणापि विनाशदर्शनादिति चेत् ।&lt;br&gt;&#xA;तर्हि सादेरेवमस्तु ।&lt;br&gt;&#xA;अनादेस्तृतीयो ऽपि प्रकारो ऽनुसर्तव्यः ।&lt;br&gt;&#xA;प्रमितत्वादेव विनाशस्य ।&lt;br&gt;&#xA;अनादेः कीदृशो विनाश इति चेत् ।&lt;br&gt;&#xA;स्वरूपध्वंस एव ।&lt;br&gt;&#xA;स्वोपादानगतोत्तरावस्था स्वोपादानमात्रत्वापत्तिरित्यादि कार्यविषयम् ।&lt;br&gt;&#xA;नन्वविद्या चेन्निवर्तेत ।&lt;br&gt;&#xA;तर्ह्येकमुक्तौ सर्वमुक्तिः स्यात् ।&lt;br&gt;&#xA;न स्यात् ।&lt;br&gt;&#xA;प्रतिजीवमविद्याभेदाङ्गीकारात् ।&lt;br&gt;&#xA;अत्र विशेषः’स्वगुणाच्छादिकात्वेका’ इत्यागमादनुसन्धेयः ।&lt;br&gt;&#xA;&lt;em&gt;१,४५३&lt;/em&gt;&lt;br&gt;&#xA;$सिद्धान्तेबन्धनिवृत्तिसमर्थनम्$&lt;br&gt;&#xA;स्यादेतत् ।&lt;br&gt;&#xA;ब्रह्मविदामप्यविद्यानुवर्तते ।&lt;br&gt;&#xA;तेन च श्रुतिस्मृतीनां प्रामाण्यम् ।&lt;br&gt;&#xA;ब्रह्मसाक्षात्कारो ऽविद्यानिवर्तको न विवेकमात्रमिति चेन्न ।&lt;br&gt;&#xA;तद्वतामपि संसारानुवृत्तिदर्शनात् ।&lt;br&gt;&#xA;साक्षात्कृतब्रह्मणां सद्यः शरीरादिपाते वातपुत्रीयाः पौरुषेया ब्रह्मोपदेशाः प्रसज्येरन्निति ।&lt;br&gt;&#xA;मैवम् ।&lt;br&gt;&#xA;न स्मरति भवानुक्तार्थस्य ।&lt;br&gt;&#xA;प्रसन्नः परमेश्वर एव बन्धविध्वंसं करोतीत्युक्तम् ।&lt;br&gt;&#xA;नच साक्षात्कारस्तत्प्रसादसाधनम् ।&lt;br&gt;&#xA;येन सो ऽपि कथं तेषां नेति पर्यनुयुज्येत ।&lt;br&gt;&#xA;भक्तेः परावस्था हि तद्धेतुरुक्ता तत्सम्पत्तिश्च कार्यगम्या ।&lt;br&gt;&#xA;परचित्तवृत्तीनामप्रत्यक्षत्वात् ।&lt;br&gt;&#xA;प्रारब्धकर्मप्रतिबद्धो भगवत्प्रसाद इति तु मन्दम् ।&lt;br&gt;&#xA;अचेतनानां कर्मणां स्वतन्त्रभगवत्प्रसादप्रतिबन्धकत्वायोगात् ।&lt;br&gt;&#xA;&lt;em&gt;१,४६१&lt;/em&gt;&lt;br&gt;&#xA;तान्यपि तदिच्छाविशेषानुगृहीतानीति चेत् ।&lt;br&gt;&#xA;भगवदिच्छयोर्विरोधप्रसङ्गात् ।&lt;br&gt;&#xA;मोचकप्रसाद एवैवंरूप इति चेत् ।&lt;br&gt;&#xA;तर्हि स एवापरिपूर्ण इत्येवागतम् ।&lt;br&gt;&#xA;अन्यथा कथं प्रारब्धानामप्युपमर्दं वक्ष्यति ।&lt;br&gt;&#xA;प्रारब्धप्रतिबन्धादिवादास्तूपचरितार्था एव ।&lt;br&gt;&#xA;वस्तुतस्तु भगवानेव अनादेरपि बन्धस्य निवर्तक इति साधूक्तं’ज्ञानिनां मोक्षदश्च सः’ इति ।&lt;br&gt;&#xA;ननु चानन्दः स्वरूपमेव ।&lt;br&gt;&#xA;स चाविद्यावृतो ऽविद्यानिवृत्तौ स्वतः सिद्ध एव ।&lt;br&gt;&#xA;अनुभवो ऽप्येवमेव ।&lt;br&gt;&#xA;विषयित्वमप्यनुभवस्वभावो न त्वागन्तुको धर्मः ।&lt;br&gt;&#xA;ततो मोक्षदानात्कथं पृथगानन्दादिदानम् ।&lt;br&gt;&#xA;उच्यते ।&lt;br&gt;&#xA;परमेश्वरशक्तिरेव जीवस्वरूपावरणं मुख्यम् ।&lt;br&gt;&#xA;अविद्या तु निमित्तमात्रम् ।&lt;br&gt;&#xA;ततो ऽविद्यायां निवृत्तायामपि नाशेषानन्दाभिव्यक्तिर्यावदीश्वर एव स्वकीयां बन्धशक्तिं न ततो व्यावर्तयति ।&lt;br&gt;&#xA;अत एवानन्दह्रासवृद्धी वक्ष्येते इति ।&lt;br&gt;&#xA;&lt;em&gt;१,४६७&lt;/em&gt;&lt;br&gt;&#xA;इत्युक्तेर्बन्धमिथ्यात्वं नैव मुक्तिरपेक्षते  (अनुव्याख्यानम्)१,१.१६अब्&lt;br&gt;&#xA;न्यायसुधा-&lt;br&gt;&#xA;$बन्धमिथ्यात्ववर्णनम्$&lt;br&gt;&#xA;एवं तावत्स्वमतेन सूत्रं व्याख्याय तत्परिशुद्धये परेषां भाष्यं दूषयति बन्धमिथ्यात्वमित्यादिना&lt;br&gt;&#xA;मायावादिना हि कर्तृत्वभोक्तृत्वदोषसंसर्गक्रियाकारकफललक्षणस्य बन्धस्याऽत्मन्यारोपितत्वेन मिथ्यात्वं स्वभाष्यादौ वर्णितम् ।&lt;br&gt;&#xA;तदनुपपन्नम् ।&lt;br&gt;&#xA;बन्धमिथ्यात्वस्यासूत्रितत्वात् ।&lt;br&gt;&#xA;असूत्रितार्थवर्णने च भाष्यलक्षणाभावेनाभाष्यत्वप्रसङ्गात् ।&lt;br&gt;&#xA;सूत्रार्थो वर्ण्यते यत्र वाक्यैः सूत्रानुकारिभिः ।&lt;br&gt;&#xA;स्वपदानि च वर्ण्यन्ते भाष्यं भाष्यविदो विदुरिति हि भाष्यलक्षणमाचक्षते ।&lt;br&gt;&#xA;अत्राह ।&lt;br&gt;&#xA;द्विविधो हि सूत्रार्थः ।&lt;br&gt;&#xA;श्रौत आर्थश्च ।&lt;br&gt;&#xA;तत्राथातो ब्रह्मजिज्ञासेतिसूत्रे अनुवादत्वपरिहाराय शास्त्रे पुरुषप्रवृत्तिसिद्धये च कर्तव्येति पदमध्याहार्यम् ।&lt;br&gt;&#xA;जिज्ञासापदं चानुष्ठानयोग्यस्यान्तर्णीतस्य विचारस्योपलक्षणमिति स्थिते साधनचतुष्ययसम्पन्नस्य ब्रह्मज्ञानाय विचारः कर्तव्य इति सूत्रवाक्यस्य&lt;br&gt;&#xA;श्रौतो ऽर्थः सम्पद्यते ।&lt;br&gt;&#xA;अर्थादधिकारिविशेषणमोक्षसाधनं ब्रह्मज्ञानमिति सिद्धयति ।&lt;br&gt;&#xA;सन्निधानाच्च वेदान्तवाक्यविचार इति श्रुत्यर्थाभ्यां साधनचतुष्ययसम्पन्नस्य मोक्षसाधनब्रह्मज्ञानाय वेदान्तवाक्यविचारः कर्तव्य इति&lt;br&gt;&#xA;सूत्रवाक्यस्य तात्पर्येण प्रतिपाद्यो ऽर्थो ऽवगतः ।&lt;br&gt;&#xA;एवञ्च शास्त्रे प्रेक्षावत्प्रवृत्त्यङ्गतया ऽर्थतः सूत्रितस्य प्रयोजनादेरुपपादकं बन्धमिथ्यात्वमिति तदपि सूत्रार्थ एव ।&lt;br&gt;&#xA;&lt;em&gt;१,४७०&lt;/em&gt;&lt;br&gt;&#xA;$बन्धमिथ्यात्वं प्रयोजनविषयोपपादकम्$&lt;br&gt;&#xA;ब्रह्मज्ञानं हि सूत्रितमनर्थहेतुनिबर्हणम् ।&lt;br&gt;&#xA;अनर्थश्च प्रमातृताप्रमुखं कर्तृत्वं भोक्तृत्वं च ।&lt;br&gt;&#xA;तद्यदि वस्तुकृतं स्यान्न ज्ञानेन निबर्हणीयम् ।&lt;br&gt;&#xA;यतो ज्ञानमज्ञानस्यैव निवर्तकम् ।&lt;br&gt;&#xA;तद्यदि कर्तृत्वं भोक्तृत्वमज्ञानहेतुकं स्यात्ततो ब्रह्मज्ञानमनर्थहेतुनिबर्हणमुच्यमानमुपपद्येत ।&lt;br&gt;&#xA;तेन सूत्रकारेणैव ब्रह्मज्ञानमनर्थहेतुनिबर्हणं सूत्रयताविद्चाहेतुकं कर्तृत्वं भोक्तृत्वं प्रदर्शितं भवति ।&lt;br&gt;&#xA;विचारविषयतया च ब्रह्म सूत्रितम् ।&lt;br&gt;&#xA;आत्मा च ब्रह्म ।&lt;br&gt;&#xA;तस्य चाहं कर्ता भोक्तेति प्रतीयमानं रूपं यदि परमार्थिकं स्यात् तदासन्दिग्धतया विचारविषयता न स्यात् ।&lt;br&gt;&#xA;तद्यदि कर्तृत्वादिरूपमविद्यारोपितम् ।&lt;br&gt;&#xA;पारमार्थिकं निष्क्रयं निष्कलं ब्रह्मरूपं स्यात्ततो ऽस्य सन्दिधतया विषयतोच्यमानोपपद्यते ।&lt;br&gt;&#xA;तेनात्मस्वरूपं विचारविषयं सूत्रयता सूत्रकृतैव कर्तृत्वाद्यतदाकारस्य मिथ्यात्वं सूत्रितं भवति ।&lt;br&gt;&#xA;कर्तृत्वादेर्बन्धस्य मिथ्यात्वं च यावता विना नोपपद्यते तदपि सूत्रितमेव ।&lt;br&gt;&#xA;न चैवमनेकार्थतादोषः ।&lt;br&gt;&#xA;श्रौतार्थिकत्वभेदस्योक्तत्वात् सूत्रत्वाच्च ।&lt;br&gt;&#xA;अलङ्कार एव ह्ययं सूत्रस्य यदनेकार्थत्वम् ।&lt;br&gt;&#xA;यथाहुः ।&lt;br&gt;&#xA;‘अल्पाक्षरमसन्दिग्धं सारवद्विश्वतोमुखम् ।&lt;br&gt;&#xA;अस्तोभमनवद्यण् च सूत्रं सूत्रविदो विदुर्’इति ।&lt;br&gt;&#xA;विश्वतोमुखमित्यनेकार्थतामाह ।&lt;br&gt;&#xA;अन्यत्रापि ।&lt;br&gt;&#xA;‘लघूनि सूचितार्थानि स्वल्पाक्षरपदानि च ।&lt;br&gt;&#xA;सर्वतः सारभूतानि सूत्राण्याहुर्मणीषिण’ इति ।&lt;br&gt;&#xA;यावान्त्सूचितः स सर्वो ऽप्येषामर्थ इति सूचितार्थानि ।&lt;br&gt;&#xA;अतो यः कश्चिद् अर्थः शब्दसामर्थ्येनार्थवशाद्वा प्रतीयते स सर्वस्तदर्थ एवेति भवत्ययमर्थकलापस्तन्महिमाधिगतः ।&lt;br&gt;&#xA;तदेवं विध्यपेक्षितेष्वधिकारिविषयप्रयोजनानुबन्धेषु सूत्राक्षिप्तप्रयोजनविषययोरुपपादकं बन्धमिथ्यात्वं&lt;br&gt;&#xA;प्रतिपादयद्युप्मदस्मत्प्रत्ययगोचरयोरित्यादिभाष्यां सूत्राथर्सङ्गतमेव ।&lt;br&gt;&#xA;&lt;em&gt;१,४७६&lt;/em&gt;&lt;br&gt;&#xA;स्यादेतत् ।&lt;br&gt;&#xA;प्रथमप्रतिपन्नं श्रौतार्थमुल्लङ्घय चरमप्रतिपन्नमार्थिकार्थमेवोपपादयन्कथमकुशलो न स्यादिति ।&lt;br&gt;&#xA;अत्रोच्यते ।&lt;br&gt;&#xA;स्यादेतदेवम् ।&lt;br&gt;&#xA;यदि युष्मदस्मादित्यादिभाष्यं प्रथमसूत्राक्षिप्तार्थस्यैवोपपादकं स्यात् ।&lt;br&gt;&#xA;न चैवम् ।&lt;br&gt;&#xA;किं नाम सकलतन्त्रा ऽर्थोपोद्घातो ऽपि प्रयोजनमस्य भाष्यस्य ।&lt;br&gt;&#xA;तथाहि ।&lt;br&gt;&#xA;अस्य शास्त्रस्यैदम्पर्यं सुखैकतानसदात्मकूटस्थचैतन्यैकरसतासंसारित्वाभिमतस्यात्मनः पारमार्थिकं स्वरूपमिति वेदान्ताः पर्यवस्यन्तीति ।&lt;br&gt;&#xA;तच्चाहं कर्ता सुखी दुःखीति प्रत्यक्षाभिमतेनाबाधितकल्पेनावभासेन विरुद्धयते ।&lt;br&gt;&#xA;अतस्तद्विरोधपरिहारार्थं ब्रह्मस्वरूपपिपरीतरूपमविद्यानिमित्तमात्मन इति यावन्न प्रतिपाद्यते तावज्जरद्गवादिवाक्यवदनर्थकं प्रतिभाति ।&lt;br&gt;&#xA;अतस्तन्निवृत्त्यर्थमविद्याविलसितमब्रह्मस्वरूपत्वमात्मन इति प्रथममेव प्रेक्षावत्प्रवृत्तये प्रतिपादनीयम् ।&lt;br&gt;&#xA;तदनेन भाष्येणोच्यत इति ।&lt;br&gt;&#xA;&lt;em&gt;१,४७९&lt;/em&gt;&lt;br&gt;&#xA;तदेतदादिभाष्यस्य सङ्गतित्रयमप्यसङ्गतम् ।&lt;br&gt;&#xA;तथा हि ।&lt;br&gt;&#xA;यत्तावदुक्तं सूत्रितप्रयोजनाक्षिप्तं बन्धमिथ्यात्वमिति ।&lt;br&gt;&#xA;तदसत् ।&lt;br&gt;&#xA;यत्खलु प्रमितमप्यनुपपद्यमानं स्वोपपत्तये यदपेक्षते तत्तदाक्षिपति नान्यत् ।&lt;br&gt;&#xA;यथा जीवतो देवदत्तस्य गृहे ऽभावो बहिर्भावं न पुनः शब्दानित्यत्वम् ।&lt;br&gt;&#xA;तत्कस्य हेतोः ।&lt;br&gt;&#xA;यतो गृहे ऽभावो बहिर्भावेनैवोपपद्यमानस्तमपेक्षते ।&lt;br&gt;&#xA;एवञ्च प्रयोजनतयोक्ता मुक्तिर्यदि बन्धमिथ्यात्वामपेक्षेत तदा तदाक्षिपेत् ।&lt;br&gt;&#xA;न चैतदस्तीत्याह बन्धमिथ्यात्वमिति&lt;br&gt;&#xA;एवशब्देनान्यथैवोपपन्नतां सूचयति ।&lt;br&gt;&#xA;कथम् ।&lt;br&gt;&#xA;उक्तमेतत् ज्ञानात्प्रसन्नः ।&lt;br&gt;&#xA;परमेश्वर एव बन्धनिवृत्तिं करोतीति ।&lt;br&gt;&#xA;उपपद्यते च सत्यस्यापि प्रभुप्रसादान्निवृत्तिरिति वक्ष्यते ।&lt;br&gt;&#xA;&lt;em&gt;१,४८३&lt;/em&gt;&lt;br&gt;&#xA;ननु दर्शनेन बन्धनिवृत्तिरुभयी दृष्टा ।&lt;br&gt;&#xA;यथा सत्यस्यापि निगडादिबन्धस्य दर्शनजन्येन राजप्रसादेन ।&lt;br&gt;&#xA;यथा च मिथ्याभूतस्य स्वाप्ननिगडबन्धस्य प्रबोधेनैव साक्षात् ।&lt;br&gt;&#xA;तत्र ब्रह्मज्ञानात्संसारबन्धनिवृत्तिः सूत्रिता कं पक्षमवलम्ब्यतामिति सन्दिह्यते ।&lt;br&gt;&#xA;तथाच अन्यथाप्युपपत्तिः स्यान्नान्यथैवोपपत्तिरिति ।&lt;br&gt;&#xA;मैवम् ।&lt;br&gt;&#xA;विशेषोक्तया निर्णयोपपत्तेरित्येतदर्थोपपादनायाज्ञानामित्युक्तमत्राप्यनुषञ्जनीयम् ।&lt;br&gt;&#xA;तरति शोकमात्मविदिति सामान्यवचनं विशेषवचनेन बाध्यते ।&lt;br&gt;&#xA;दृष्ट्वैव तं मुच्यत इति श्रुतिर्दर्शनमोक्षावन्तरा किञ्चिन्न सहत इति चेन्न ।&lt;br&gt;&#xA;अवधारणस्यायोगव्यवच्छेदपरत्वोपपत्तेः ।&lt;br&gt;&#xA;दर्शनजन्यादेवेश्वरप्रसादान्न पुनः कर्मादिहेतुकादित्यन्ययोगव्यवच्छेदपरत्वोपपत्तेश्चेति ।&lt;br&gt;&#xA;&lt;em&gt;१,४८५&lt;/em&gt;&lt;br&gt;&#xA;$बन्ध्मिथ्यात्वं विनापि मुक्तिर्घटते$&lt;br&gt;&#xA;अस्तु वा ज्ञानाद्बन्धनिवृत्तिः ।&lt;br&gt;&#xA;तथापि बन्धमिथ्यात्वं नैवमुक्तिरपेक्षते ।&lt;br&gt;&#xA;कथम् ।&lt;br&gt;&#xA;नहि दृष्टसामर्थ्याज्ज्ञानाद्बन्धनिवृत्तिः ।&lt;br&gt;&#xA;येन बन्धमिथ्यात्वमपेक्षेत ।&lt;br&gt;&#xA;किन्त्वागम एव ज्ञानाद्बन्धनिवृत्तिं श्रावयति ।&lt;br&gt;&#xA;प्रमिते च साध्यसाधनभावे का नामानुपपत्तिर्यच्छमनायोपपादकं मृग्यम् ।&lt;br&gt;&#xA;ननु यथाग्नेयादीनां षण्णां यागानामपूर्वकारणभावे श्रुते ऽपि कालान्तरभाविप्रधानापूर्वसाधनत्वोपपत्त्यर्थं क्रमभावियागजन्यानि&lt;br&gt;&#xA;मध्यवर्तीन्यवान्तरापूर्वाणि कल्प्यन्ते ।&lt;br&gt;&#xA;यथा वा श्रुतस्यैव यागस्य स्वर्गसाधश्रत्वस्योपपत्तये ऽपूर्वं कल्प्यते ।&lt;br&gt;&#xA;तथा श्रुतोपपत्त्यर्थमेव बन्धमिथ्यात्वकल्पनमिति ।&lt;br&gt;&#xA;मैवम् ।&lt;br&gt;&#xA;वैषम्यात् युक्तं हि तत्रापूर्वकल्पनम् ।&lt;br&gt;&#xA;यत्कालान्तरभाविन तत्कारणमिति नियमात् ।&lt;br&gt;&#xA;न चेह तथास्ति ।&lt;br&gt;&#xA;इहापि ज्ञानमज्ञानस्यैव निवर्तकमिति नियमो ऽस्तीति चेन्न ।&lt;br&gt;&#xA;सत्यस्यापि ज्ञानेन निवृत्तौ बाधकाभावेन तदनिश्चयात् ।&lt;br&gt;&#xA;नच दर्शनादर्शनमात्रं व्याप्तेर्नियामकमिति वक्ष्यामः ।&lt;br&gt;&#xA;नियतपूर्वक्षणवृत्तित्वशून्यमपि कारणमस्त्विति व्याहता शङ्कैव नोदेति ।&lt;br&gt;&#xA;यन्निवृत्तये बाधकमुपन्यसनीयम् ।&lt;br&gt;&#xA;सत्यस्यापि निवृत्तावात्मापि निवर्तेतेति चेन्न ।&lt;br&gt;&#xA;व्याप्त्यभावात् ।&lt;br&gt;&#xA;विपक्षे बाधकाभावाच्च ।&lt;br&gt;&#xA;अनादेश्चाज्ञानस्य निवृत्तावात्मनो ऽपि निवृत्तिः किं न स्यात् ।&lt;br&gt;&#xA;मिथ्याभूतमज्ञानमनाद्यपि निवर्तते ।&lt;br&gt;&#xA;न सत्य आत्मेति चेत् ।&lt;br&gt;&#xA;क्वेदमुपलब्धं भवता यत्सत्यं न निवर्तत इति ।&lt;br&gt;&#xA;निवृत्तावनादित्वमप्रयोजकीकृत्य मिथ्यात्वं प्रयोजकीकुर्वताज्ञानस्य येन केनापि निवृत्तिः कस्मान्नेष्यते ।&lt;br&gt;&#xA;किं ज्ञाननियमेन ।&lt;br&gt;&#xA;ज्ञानमेवाज्ञानविरोधीति चेत् ।&lt;br&gt;&#xA;हन्त तर्हि विरोधिसद्भाव एव निवृत्तौ प्रयोजक इति कुत आत्मनिवृत्तिः ।&lt;br&gt;&#xA;&lt;em&gt;१,४९५&lt;/em&gt;&lt;br&gt;&#xA;$विवरणोक्तबाधकपरिहारः$&lt;br&gt;&#xA;ननु ज्ञानेन सत्यं निवर्तमानं किं विषयगतं निवर्तते ।&lt;br&gt;&#xA;उताश्रयगतम् ।&lt;br&gt;&#xA;अथोभयगतम् ।&lt;br&gt;&#xA;नाद्यः ।&lt;br&gt;&#xA;यतश्चित्रावयविनि नीलविशिष्टद्रव्यज्ञानं स्वविषयं वा स्वविषयसमवेतं वा रसादिकं विरोधिनं वा पीतिमादिगुणं न निवर्तयति ।&lt;br&gt;&#xA;न द्वितीयः ।&lt;br&gt;&#xA;घटादिज्ञानेनात्मगतधर्माद्यनिवृत्तेः ।&lt;br&gt;&#xA;न तृतीयः ।&lt;br&gt;&#xA;आत्मनः शरीरविषयज्ञानेन शरीरात्मसम्बन्धानिवृत्तेरिति ।&lt;br&gt;&#xA;मैवम् ।&lt;br&gt;&#xA;उक्तोत्तरत्वात् ।&lt;br&gt;&#xA;यदि ज्ञानमाश्रयगतं निवर्तयेत् तदा धर्मादिकमपि निवर्तयेदित्यत्र व्याप्त्ययोगात् ।&lt;br&gt;&#xA;विपक्षे बाधकाभावाच्च ।&lt;br&gt;&#xA;घटादिज्ञानं धर्माद्यविरोधि ।&lt;br&gt;&#xA;आत्मयाथात्म्यज्ञानं तु बन्धविरोधीति वैषम्याच्च ।&lt;br&gt;&#xA;आत्मयाथात्म्यज्ञानस्यैवापादनविषयतायामिष्यापादनम् ।&lt;br&gt;&#xA;चित्रावयविनि नीलविशिष्टद्रव्यज्ञानं तु मिथ्याज्ञानमेव ।&lt;br&gt;&#xA;नापि तत्र पीतिमगुणो ऽस्ति ।&lt;br&gt;&#xA;एकमेव हि चित्रं नाम रूपमाश्रयव्याप्यवृत्तीति पदार्थविदः ।&lt;br&gt;&#xA;&lt;em&gt;१,५१३&lt;/em&gt;&lt;br&gt;&#xA;$मुक्तिः बन्धमिथ्यात्वं नैवापेक्षत$&lt;br&gt;&#xA;अस्तु वा ज्ञानमज्ञानस्यैव निवर्तकमिति व्याप्तिस्तथात्रप बन्धमिथ्यात्वं नैव मुक्तिरपेक्षते ।&lt;br&gt;&#xA;किन्तु बन्धस्याज्ञानतत्कार्ययोरत्वमेवेति तदेव वर्णनीयम् ।&lt;br&gt;&#xA;अध्यासवर्णनस्य का सङ्गतिः ।&lt;br&gt;&#xA;अज्ञानस्य मिथ्यात्वं तु कपोणिगुडायितम् ।&lt;br&gt;&#xA;निराकरिष्यमाणत्वात् ।&lt;br&gt;&#xA;&lt;em&gt;१,५१५&lt;/em&gt;&lt;br&gt;&#xA;अपि च सत्यस्यापि विषस्य गरुडध्यानेन निवृत्तिदर्शनाद्बन्धमिथ्यात्वं नैव मुक्तिरपेक्षते ।&lt;br&gt;&#xA;विषं न सत्यमिति चेन्न ।&lt;br&gt;&#xA;तथा सति नीलविशिष्टद्रव्यादेरपि तवासत्यत्वेन तन्निवृत्त्यापादनस्यानुपपत्तिप्रसङ्गात् ।&lt;br&gt;&#xA;सत्यम् ।&lt;br&gt;&#xA;तदपि मम मिथ्या ।&lt;br&gt;&#xA;पराङ्गीकारेण त्वापादनमिति चेत् ।&lt;br&gt;&#xA;तर्हि तदेव न ज्ञानान्निवृत्तमिति न मिथ्याभूतस्यापि ज्ञानान्निवृत्तिः ।&lt;br&gt;&#xA;मिथ्याभूतं विरोधिज्ञाननिवर्त्यमिति चेन्न ।&lt;br&gt;&#xA;विशेषणवैयर्थ्यात् ।&lt;br&gt;&#xA;अविरोधादेवात्मनो ऽनिवृत्तिसम्भवात् ।&lt;br&gt;&#xA;मिथ्यात्वमङ्गीकृत्यापि विरोधो ऽङ्गीकार्यः ।&lt;br&gt;&#xA;ततो वरं स एव प्रयोजक इत्यङ्गीकारो लाघवात् ।&lt;br&gt;&#xA;ज्ञानविरोधित्वं मिथ्याभूतस्यैवेति चेन्न ।&lt;br&gt;&#xA;प्रमाणाभावात् ।&lt;br&gt;&#xA;दर्शनादिति चेत् ।&lt;br&gt;&#xA;तर्ह्यागमेन सत्यस्यापि भवत्केन वार्यते ।&lt;br&gt;&#xA;नच दर्शनमात्रं व्याप्तेर्नियामकम् ।&lt;br&gt;&#xA;ध्यानं मानसीक्रिया न ज्ञानमिति चेन्न ।&lt;br&gt;&#xA;यदि क्रियापरिस्पन्दः स तर्ह्यतीन्द्रियाश्रितो ऽतीन्द्रिय इत्यपरोक्षावभासविरोधो रूपरहितत्वेन तदवभासविरोधश्च ।&lt;br&gt;&#xA;यदि च मानसी सृष्टिरिति मतम् अनुमतमेतत् ।&lt;br&gt;&#xA;श्रवणदर्शनादिजनितमानसवासनामयस्य वस्तुनो मनसावलोकनं ध्यानमित्यङ्गीकारात् ।&lt;br&gt;&#xA;अतीन्द्रियोपादानकस्यापि द्रव्यस्यैन्द्रियकत्वं तृयणुकादेरिवोपपद्यते ।&lt;br&gt;&#xA;नीरूपाद्वायो रूपवतस्तेजसो जन्म वेदान्तिनां प्रसिद्धमेव ।&lt;br&gt;&#xA;तार्किकादीन्स्त्वारम्भवादनिराकरणेन तोषयिष्यामः ।&lt;br&gt;&#xA;एवञ्च ध्यायतेश्चिन्तार्थतापि स्मृतिसिद्धासिद्धा ।&lt;br&gt;&#xA;अत एव क्रियामानसवदिति सूत्रविरोधो ऽपि परिहृतः ।&lt;br&gt;&#xA;विधिजन्यपुरुषेच्छाप्रयत्ननिरपेक्षमेव सर्वत्र ज्ञानस्य पुष्कलकारणम् ।&lt;br&gt;&#xA;अनिच्छतो ऽप्यनिष्यज्ञानदर्शनात् ।&lt;br&gt;&#xA;तत्कथमिदं ज्ञानमिति चेन्न ।&lt;br&gt;&#xA;विधेः साध्यसाधनभावमात्रज्ञापनेन चरितार्थत्वात् ।&lt;br&gt;&#xA;इच्छाप्रयत्नयोश्च संस्कारोद्बोधे कृतार्थत्वान्मानसवस्त्ववलोकने व्यापाराभावात् ।&lt;br&gt;&#xA;चक्षुश्चलननिरासवन्मनोविक्षेपनिरासे वा तदुपयोगः ।&lt;br&gt;&#xA;&lt;em&gt;१,५२५&lt;/em&gt;&lt;br&gt;&#xA;किञ्च सेतुदर्शनादिना पापादिनिवृत्तिः सुप्रसिद्धा ।&lt;br&gt;&#xA;मध्ये ऽदृष्टकल्पनायां तु न प्रमाणमस्ति ।&lt;br&gt;&#xA;अन्यथा प्रकृते ऽप्यदृष्टकल्पनायां तु न प्रमाणमस्ति ।&lt;br&gt;&#xA;अन्यथा प्रकृते ऽप्यदृष्टकल्पनाप्रसङ्गात् ।&lt;br&gt;&#xA;अदृष्टसाध्यत्वे मोक्षस्यानित्यताप्रसक्तिरिति चेत् ज्ञानजन्यत्वे ऽपि साम्यात् ।&lt;br&gt;&#xA;ज्ञानजन्यत्वे ऽपि प्रध्वंसत्वान्नानित्यत्वमिति चेत् ।&lt;br&gt;&#xA;समानमेतददृष्टसाध्यत्वे ऽपीति ।&lt;br&gt;&#xA;&lt;em&gt;१,५३०&lt;/em&gt;&lt;br&gt;&#xA;अपि च बन्धविध्वंसलक्षणत्वाद्बन्धमिथ्यात्वं नैव मुक्तिरपेक्षते ।&lt;br&gt;&#xA;किं नाम सत्यत्वमेव ।&lt;br&gt;&#xA;नहि मिथ्याभूतस्य शशविषाणादेर्ध्वंसो ऽस्ति ।&lt;br&gt;&#xA;ननु यथा मिथ्याभूताच्छशविषाणादेर्व्यावृत्तौ ध्वंसः सत्ये पर्यवस्यतीति भवतोच्यते ।&lt;br&gt;&#xA;तथा सत्याच्चिदात्मनो ऽपि व्यावृत्तौ मिथ्याभूते पर्यवस्यतीति मयापि वक्तुं शक्यत एव ।&lt;br&gt;&#xA;सत्यमापाततस्तथा तथाप्यपि सौत्री अर्थापत्तिः सन्देहास्कन्दिता कुण्ठितैव ।&lt;br&gt;&#xA;अनिर्वाच्यनिरासेन निश्चयमपि भवतो जनयिष्यामः ।&lt;br&gt;&#xA;बन्धबाध एव मुक्तिरिति चेत् ।&lt;br&gt;&#xA;नैवं श्रुतिसूत्रे वदतः ।&lt;br&gt;&#xA;तरति शोकमित्यादौ विपरीताभिधानात् ।&lt;br&gt;&#xA;विमुक्तश्च विमुच्यत इति श्रुतार्थापत्तिस्तु भाष्यकृतैवान्यथोपपादिता ।&lt;br&gt;&#xA;&lt;em&gt;१,५३५&lt;/em&gt;&lt;br&gt;&#xA;अपि चैवम् उक्तिर्ब्रह्मज्ञानं जीवगतं बन्धं निवर्तयतीति सौत्री प्रयोजनोक्तिर्बन्धमिथ्यात्वं नापेक्षते ।&lt;br&gt;&#xA;यदि जीवज्ञानं जीवगतस्य बन्धस्य निवर्तकमिति प्रयोजनोक्तिः सूत्रे स्यात्तदा कथञ्चिदपेक्षेतापि बन्धमिथ्यात्वम् ।&lt;br&gt;&#xA;नचैवं सूत्रकृदाह नहि शुक्तिकायामारोपितं रजतं घटज्ञानान्निवर्तते ।&lt;br&gt;&#xA;ब्रह्मज्ञानं नाम त्वम्पदार्थस्य जीवस्य तत्पदार्थेन ब्रह्मणैक्यानुभव इति तु स्वगोष्ठीनिष्ठं प्रलापमात्रम् ।&lt;br&gt;&#xA;निराकरिष्यमाणत्वात् ।&lt;br&gt;&#xA;&lt;em&gt;१,५३६&lt;/em&gt;&lt;br&gt;&#xA;अपि च यदि बन्धमिथ्यात्वं यदि च ज्ञानमात्राद्बन्धबाधः ।&lt;br&gt;&#xA;तदा ज्ञाने सति किमपि मुक्तिर्नैवापेक्षत इति सद्य एव साक्षात्कृतब्रह्मणां शरीरादिनिवृत्तिः प्रसज्येतेत्यर्थापत्तेस्तर्कविरोधः ।&lt;br&gt;&#xA;एतच्च तृतीये प्रपञ्चयिष्यामः ।&lt;br&gt;&#xA;एवं सूत्रितप्रयोजनाक्षिप्तं बन्धमिथ्यात्वमिह वर्णितमित्येतन्निराकृतम् ।&lt;br&gt;&#xA;&lt;em&gt;१,५३८&lt;/em&gt;&lt;br&gt;&#xA;अथवा विषयोक्तयाक्षिप्तमित्येतदनेन निराचष्टे ।&lt;br&gt;&#xA;एवमुक्तिः सौत्री ब्रह्मणो विषयत्वोक्तिर्बन्धमिथ्यात्वं नापेक्षते ।&lt;br&gt;&#xA;यदि हि सूत्रे जीवात्मनो विषयतयोक्तिः स्यात्तदा सा तस्य सन्दिग्धतासिद्धये कतृत्वादिबन्धमिथ्यात्वं कथञ्चिदपेक्षेतापि ।&lt;br&gt;&#xA;ब्रह्मैव ह्यत्र विषयतयोच्यते ।&lt;br&gt;&#xA;नह्यन्यस्य सन्दिग्धतयान्यस्य विचारविषयतोपपद्यते ।&lt;br&gt;&#xA;अतिप्रसङ्गात् ।&lt;br&gt;&#xA;आत्मैव ब्रह्मेत्येतां तु दुराशामपाकरिष्यामः ।&lt;br&gt;&#xA;यद्वा सकलतन्त्रार्थोपोद्घातः प्रयोजनं युष्मदस्मदित्यादिग्रन्थस्येत्येतदनेनापाकरोति ।&lt;br&gt;&#xA;तथा हि ।&lt;br&gt;&#xA;एवमुक्तिः सकलजगज्जन्मादिनिमित्तत्वलक्षणं समस्तजीवजडात्मकात्प्रपञ्चदत्यन्तव्यावृत्तं ब्रह्मैवाशेषवेदप्रतिपाद्यमित्येवं तत्तु&lt;br&gt;&#xA;समन्वयादित्यादिकोक्तिर्जीवगतबन्धमिथ्यात्वं नापेक्षते ।&lt;br&gt;&#xA;एषा हि ब्रह्मण्येव प्रमाणाभासप्रतिपन्नस्य जीवाभेदादेरेव मिथ्यात्वमपेक्षते ।&lt;br&gt;&#xA;यदि हि जीवस्य ब्रह्मतायां सकलवेदान्तपर्यवसानं प्रतिपादयितुमिदं शास्त्रं प्रवृत्तं स्यात्तदा विरोधशान्त्यै बन्धमिथ्यात्वापेक्षा ।&lt;br&gt;&#xA;न चैवम् ।&lt;br&gt;&#xA;यथा चैतत्तथा वक्ष्यामः ।&lt;br&gt;&#xA;नन्वपेक्षायाः पुरुषधर्मत्वात्कथमेतत् ।&lt;br&gt;&#xA;इत्थम् ।&lt;br&gt;&#xA;प्रमितस्यानुपपद्यमानस्यार्थस्यैवोपपादकाक्षेपशक्तिरपेक्षात्रोच्यत इति ।&lt;br&gt;&#xA;एवञ्च ज्ञानद्बन्धनिवृत्तेर्बन्धमिथ्यात्वेन विनानुपपद्यमानत्वाभावान्न तदाक्षेपकत्वमित्युक्तम् ।&lt;br&gt;&#xA;&lt;em&gt;१,५४२&lt;/em&gt;&lt;br&gt;&#xA;मिथ्यात्वमपि बन्धस्य न प्रत्यक्षविरोधतः  (अनुव्याख्यानम्)१,१.१६च्द्&lt;br&gt;&#xA;न्यायसुधा-&lt;br&gt;&#xA;$मिथ्यात्वस्य प्रत्यक्षविरोधः$&lt;br&gt;&#xA;दूषणान्तरं चार्थापत्तेराह मिथ्यात्वमपीति&lt;br&gt;&#xA;न केवलं बन्धमिथ्यात्वं नैव मुक्तिरपेक्षते किं नाम बन्धस्य मिथ्यात्वं नास्तीत्यपिसम्बन्धः ।&lt;br&gt;&#xA;नन्वेतदनुपपन्नम् ।&lt;br&gt;&#xA;प्रमाणं हि स्वमहिम्नैवार्थं व्यवस्थापयति ।&lt;br&gt;&#xA;न पुनः प्रागर्थसिद्धिमपेक्षते ।&lt;br&gt;&#xA;तथात्वे वा प्रमाणवैयर्थ्यं पूर्वप्रमाणस्यापि तथात्वेनानवस्था च स्यात् ।&lt;br&gt;&#xA;अतः प्रागाक्षेप्यासिद्धिरर्थापत्तेर्भूषणमेव ।&lt;br&gt;&#xA;प्रवृत्तायां त्वर्थापत्तौ नापेक्ष्यासिद्धिः प्रमितत्वादेव ।&lt;br&gt;&#xA;एवं तर्हि परिचितचरपुरुषस्य दिवाभुञ्जानस्य पीनत्वमनुपपद्यमानं रसायनसिद्धिं योगर्द्धिं वा कस्मान्नाक्षिपेत् ।&lt;br&gt;&#xA;तदसिद्धिरपि प्रागर्थापत्तिप्रवृत्तेरलङ्कार एव ।&lt;br&gt;&#xA;उत्तरकालं तु नास्त्येवेति चेत् ।&lt;br&gt;&#xA;न ।&lt;br&gt;&#xA;वैषम्यात् ।&lt;br&gt;&#xA;नहि रसायनसिद्धयाद्यसिद्धतया नार्थापत्तिप्रमेयम् ।&lt;br&gt;&#xA;अपि तर्हि परिचितचरे पुरुषे प्रमाणबाधिततया ।&lt;br&gt;&#xA;असिद्धं साधयति प्रमाणं न तु प्रमाणविरुद्धमिति हि प्रसिद्धम् ।&lt;br&gt;&#xA;एषा खल्वर्थापत्तिसामग्री ।&lt;br&gt;&#xA;यदाक्षेपकस्य प्रमितत्वमनुपपद्यमानत्वं च ।&lt;br&gt;&#xA;आक्षेप्यस्याप्युपपादकत्वं प्रमाणाविरुद्धत्वं च ।&lt;br&gt;&#xA;अत एवाप्रमितत्वमनुपपत्त्यभावो ऽन्यथाप्युपपत्तिरन्यथैवोपपत्तिः प्रमाणविरुद्धार्थत्वं चेत्यर्थापत्तिदूषणानीति ।&lt;br&gt;&#xA;सत्यम् ।&lt;br&gt;&#xA;वयमपि हि बन्धमिथ्यात्वमहं कर्ता भोक्ता सुखी दुःखीत्यादिप्रत्यक्षविरुद्धत्वादेव नार्थापत्तिप्रमेयमिति ब्रूमः ।&lt;br&gt;&#xA;तदिदमुक्तं प्रत्यक्षविरोधत इति ।&lt;br&gt;&#xA;प्रत्यक्षविरोधतो ऽपीति वा योजना ।&lt;br&gt;&#xA;तेन प्रमाणान्तरविरोधं समुच्चिनोति ।&lt;br&gt;&#xA;चेष्यादिलिङ्गैरहमित्येव यो वेद्य इत्याद्यागमैश्चात्मनः कर्तृत्वाद्युपेतस्यैव प्रमितत्वात् ।&lt;br&gt;&#xA;अथवा ऽर्थापत्तेराभासत्वेनानाक्षिप्तबन्धमिथ्यात्वं वर्णयत्परेषां भाष्यमनुपयुक्तमित्युक्तम् ।&lt;br&gt;&#xA;अयुक्तमपि प्रत्यक्षादिविरुद्धार्थप्रतिपादकत्वादित्यनेनोच्यते ।&lt;br&gt;&#xA;ननु प्रत्यक्षं बन्धस्वरूपमात्रं गोचरयति न तु तस्मिन् मिथ्यात्वाभावम् ।&lt;br&gt;&#xA;अतो ऽर्थापत्तेर्भाष्यकारीयस्य वा तन्मिथ्यात्वव्युत्पादनस्य कथं प्रत्यक्षविरोधः ।&lt;br&gt;&#xA;मैवम् ।&lt;br&gt;&#xA;प्रत्यक्षं खलु बन्धं गोचरयदस्तीति नास्तीति वा गोचरयेत् ।&lt;br&gt;&#xA;उभयोदासीनस्य ज्ञानस्यादशर्नात् ।&lt;br&gt;&#xA;आद्ये ऽस्तित्वं मिथ्यात्वाभावश्चेत्यनर्थान्तरमिति कथं न प्रत्यक्षविरोधः ।&lt;br&gt;&#xA;द्वितीये ऽनुभवविरोधस्तद्व्युत्पादनवैयर्थ्यप्रसङ्गाच्च ।&lt;br&gt;&#xA;&lt;em&gt;१,५४६&lt;/em&gt;&lt;br&gt;&#xA;मिथ्यात्वं यदि दुःखादेस्तद्वाक्याग्रतो भवेत्  (अनुव्याख्यानम्)१,१.१७अब्&lt;br&gt;&#xA;न्यायसुधा-&lt;br&gt;&#xA;$नेह नानास्तीति श्रुत्यर्थविचारः$&lt;br&gt;&#xA;स्यादेतदेवम् ।&lt;br&gt;&#xA;यदीदं प्रत्यक्षं तत्त्वावेदकं भवेत् ।&lt;br&gt;&#xA;न चैतदस्ति ।&lt;br&gt;&#xA;समस्तोपाध्यनवच्छिन्नानन्तानन्दचैतन्यैकरसमुदासीनमेकमेवाद्वितीयं खल्वात्मतत्त्वं नेहनानास्ति किञ्चनेत्यादिश्रुतिस्मृतीतिहासपुराणेषु&lt;br&gt;&#xA;गीयते ।&lt;br&gt;&#xA;न चैतान्युपक्रमादिवशादीदृगात्मतत्त्वमभिदधति तत्पराणि सन्ति शक्यानि केनाप्युपचरितार्थानि कर्तुम् ।&lt;br&gt;&#xA;तद्विरुद्धं च प्रादेशिकमनेकविधदुःखादिप्रपञ्चोपप्लुतमात्मानमादर्शयत्प्रत्यक्षं कथमुपप्लवो न भवेत् ।&lt;br&gt;&#xA;येयं चैतन्यस्य स्वत एव स्थितलक्षणब्रह्मरूपतावभासं प्रतिबध्य जीवत्पापादिकविद्याकमर्पूर्वप्रज्ञासंस्कारचित्रभित्तिरनादिरनिर्वाच्यविद्या ।&lt;br&gt;&#xA;तस्याः परमेश्वराधिष्ठितत्वलब्धपरिणामविशेषो विज्ञानक्रियाशक्तिद्वयाश्रयः कर्तृत्वभोक्तृत्वैकाधारः कूटस्थचैतन्यसंवलनसञ्जातज्योतिरपरोक्षो&lt;br&gt;&#xA;ऽहङ्कारः ।&lt;br&gt;&#xA;सच चिदात्मनो बुद्धया निष्कृष्ट वेदान्तवादिभिरन्तःकरणं मनो बुद्धिरहम्प्रत्ययीति च विज्ञानशक्तिविशेषमाश्रित्य गीयते ।&lt;br&gt;&#xA;परिस्पन्दशक्तया च प्राण इति ।&lt;br&gt;&#xA;तदुपरागनिमित्तं मिथ्यैवात्मनः कर्तृत्वादिकं प्रतिभाति ।&lt;br&gt;&#xA;स्फटिकमणेरिवोपधाननिमित्तो लोहितिमा ।&lt;br&gt;&#xA;तदेवमहं कर्ता भोक्ता सुखी दुःखीत्यादिप्रत्यक्षे श्रुत्यादिविरोधेन पूतिकूष्माण्डीकृते बन्धमिथ्यात्वव्युत्पादनमुपपन्नतरमित्यत आह मिथ्यात्वं&lt;br&gt;&#xA;यदीति&lt;br&gt;&#xA;भेवेदेतन्नेहनानेत्यादिवाक्यविरोधेन प्रत्यक्षमाभासीकृत्य बन्धमिथ्यात्ववर्णनम् ।&lt;br&gt;&#xA;बालजनमनोहरा चैषा प्रक्रिया ।&lt;br&gt;&#xA;यदि तद्वाक्यमुक्तविधात्मतत्त्वपरं स्यात् ।&lt;br&gt;&#xA;न चैवम् ।&lt;br&gt;&#xA;तथाहि ।&lt;br&gt;&#xA;किमापाततः प्रतिपन्न एव वाक्यार्थः ।&lt;br&gt;&#xA;अथवोपक्रमोपसंहारावभ्यासो ऽपूर्वता फलम् ।&lt;br&gt;&#xA;अथर्वादोपपत्ती च लिङ्गं तात्पर्यनिर्णय इत्याद्युक्तलिङ्गानुगुणस्तदविरुद्धश्च ।&lt;br&gt;&#xA;नाद्यः ।&lt;br&gt;&#xA;मीमांसावैयर्थ्यापत्तेः ।&lt;br&gt;&#xA;द्वितीये तु कथमिदं वाक्युक्तलक्षणात्मतत्त्वपरं स्यात् ।&lt;br&gt;&#xA;उपक्रमादिलिङ्गेषु बलवत्योपपत्त्या विरुद्धत्वात् ।&lt;br&gt;&#xA;अत एव ह्यसतः सदजायतेत्यादिवाक्यप्रतिपन्नो ऽर्थः कुतस्तु खलु सोम्यैयं स्यात्कथमसतः सञ्जायेतेत्युपपत्तिविरुद्धस्त्यज्यते ।&lt;br&gt;&#xA;वक्ष्यति च भगवन्सूत्रकारो ऽभिमान्यधिकरणे मृदब्रवीदित्यादिवाक्यात्प्रतीतमप्यर्थमुपपत्तिविरुद्धं परित्यज्यार्थान्तरम् ।&lt;br&gt;&#xA;कथमत्रोपपत्तिविरोध इति चेत् ।&lt;br&gt;&#xA;एवं यदि दुःखादेरात्मातिरिक्तस्य समस्तस्य मिथ्यात्वं श्रुत्यादिबलेन स्यात्तर्हि तस्य श्रुत्यादिवाक्यस्य तावन्मिथ्यात्वं भवेत् ।&lt;br&gt;&#xA;आत्मातिरिक्तत्वात् ।&lt;br&gt;&#xA;अन्यथा स्वस्मिन्नेवास्य प्रामाण्यं प्रतिहतमिति न कञ्चिदर्थं प्रतिपादयेत् ।&lt;br&gt;&#xA;यदि चेदं वाक्यं मिथ्या स्यात्तथापि न दुःखादेर्मिथ्यात्वं प्रतिपादयेत् ।&lt;br&gt;&#xA;मिथ्याभूतस्य वन्ध्यासुतवचसः साधकत्वादर्शनात् ।&lt;br&gt;&#xA;तदेवमस्य वाक्यस्य मिथ्यात्वामिथ्यात्वयोर्बन्धमिथ्यात्वप्रतिपादनासामथ्र्यात्प्रत्यक्षबाधकत्वानुपपत्तेर्न दुःखादिबन्धमिथ्यात्वसिद्धिरिति ।&lt;br&gt;&#xA;&lt;em&gt;१,५५६&lt;/em&gt;&lt;br&gt;&#xA;तत्त्वविदो वदन्ति ।&lt;br&gt;&#xA;सर्वो ऽपि हि बन्धो बुद्धीन्द्रियशरीरविषयतद्धर्मलक्षणो ऽस्माभिरप्यात्मन्यारोपित एवेत्यङ्गीक्रियते ।&lt;br&gt;&#xA;यथोक्तं भाष्यकृता ।&lt;br&gt;&#xA;प्रमादात्मकत्वाद्बन्धस्येति ।&lt;br&gt;&#xA;अतः किन्निबन्धनो बन्धमिथ्यात्वनिरासे निबर्न्धः ।&lt;br&gt;&#xA;सत्यम् ।&lt;br&gt;&#xA;तथाप्यस्त्यत्र दर्शनभेदः ।&lt;br&gt;&#xA;एवं खल्वध्यात्मविदां दर्शनम् ।&lt;br&gt;&#xA;क्रियाज्ञाने प्रति कारकान्तराप्रयोज्यत्वादिलक्षणं कर्तृत्वं भोक्तृत्वं च परमेश्वरायत्तमात्मनि स्वतो विद्यत एव ।&lt;br&gt;&#xA;क्रियावेशादिरूपया विक्रियया विनाशाद्यहेतुत्वस्य वक्ष्यमाणत्वात् ।&lt;br&gt;&#xA;तस्यापरायत्तत्वावभासो ऽविद्यानिमित्तको भ्रमः ।&lt;br&gt;&#xA;अविद्यादिकं च स्वरूपेणात्मसम्बन्धित्वेन च सदेव ।&lt;br&gt;&#xA;एवं बुद्धीन्द्रियशरीरविषयाः स्वरूपसन्त एवेश्वरवशा अप्यविद्यादिवशादात्मीयतयाध्यस्यन्ते ।&lt;br&gt;&#xA;परायत्तात्मीयताप्यस्त्येव ।&lt;br&gt;&#xA;तांश्चात्मनो विविक्तानपि विस्पष्टतयानुपलभमानस्तद्धर्मान्दुःखादीन्त्सत्यानेवात्मीयत्वेन पश्यंस्तत्कृते नीचोच्चत्वलक्षणे विकृती सत्ये एव&lt;br&gt;&#xA;प्रतिपद्यते ।&lt;br&gt;&#xA;ततो रागद्वेषाभ्यां प्रयुक्तस्तद्विनिवृत्तये यत्करोति तदप्येतादृगेवातनोतीत्यनेकयोनिषु बम्भ्रमीति ।&lt;br&gt;&#xA;न क्वाप्यात्यन्तिकं तदुपशमं लभते विना परमपुरुषाराधनादिति ।&lt;br&gt;&#xA;मायावादिनस्तु दुःखादिकं स्वरूपेणापि मिथ्येति मन्यन्ते ।&lt;br&gt;&#xA;यदवोचत् ।&lt;br&gt;&#xA;सत्यानृते मिथुनीकृत्येति ।&lt;br&gt;&#xA;अतस्तन्निराकरणनिर्बन्धो युक्त एवेत्येतत्परिभावयितुं बन्धमिथ्यात्वमिति सम्मुग्धे प्रस्तुते ऽपि दुःखादेरिति निष्कृष्टोक्तम् ।&lt;br&gt;&#xA;स्वातन्त्र्यादेर्नान्यो ऽतो ऽस्तिकर्तेत्यादिश्रुतिबाधितत्वात् ।&lt;br&gt;&#xA;नहि सर्वमिथ्यात्वश्रुतेरिवास्याः कश्चिद्विरोधो ऽस्ति ।&lt;br&gt;&#xA;वक्ष्यति चैतत्तत्र तत्र सूत्रकारः ।&lt;br&gt;&#xA;&lt;em&gt;१,५६५&lt;/em&gt;&lt;br&gt;&#xA;यदपि परेणात्मानात्मनोरितरेतराध्याससमर्थनाय तमेतमविद्याख्यमात्मानात्मनोरितरेतराध्यासं पुरस्कृत्य सर्वे प्रमाणप्रमेयव्यवहारा&lt;br&gt;&#xA;लौकिकाः प्रवृत्ताः सर्वाणि च शास्त्राणि इत्यादिना प्रमाणान्तरमादर्शितम् ।&lt;br&gt;&#xA;तदनेनैव निरस्तम् ।&lt;br&gt;&#xA;अत्र हि प्रमातृप्रमाणप्रमेयकर्तृकर्मकार्यभोक्तृभोग्यभोगलक्षणव्यवहारत्रयस्य शरीरेन्द्रियादेष्वहम्ममाध्यासपुरःसरत्वप्रदर्शनेन&lt;br&gt;&#xA;व्यवहारकार्यलिङ्गकमनुमानं व्यवहारान्यथानुपपत्तिर्वाध्यासे प्रमाणमुक्तम् ।&lt;br&gt;&#xA;नचानेनान्तःकरणशरीरेन्द्रियविषयाणां तद्धर्माणां दुःखादीनां च मिथ्यात्वं सिद्धयति ।&lt;br&gt;&#xA;स्वरूपसतामपि तादात्म्यतत्सम्बन्धित्वाभ्यामारोपेणैव व्यवहारोपपत्तेः ।&lt;br&gt;&#xA;नचारोपितत्वमात्रेण मिथ्यात्वम् ।&lt;br&gt;&#xA;आत्मनो ऽप्यन्तःकरणादिष्वारोपितत्वेन मिथ्यात्वप्रसङ्गात् ।&lt;br&gt;&#xA;अङ्गीकृतश्चान्तःकरणादिषु परेणात्माध्यासः ।&lt;br&gt;&#xA;यथोक्तम् ।&lt;br&gt;&#xA;तं प्रत्यगात्मानं सर्वसाक्षिणं तद्विपर्ययेणान्तःकरणादिष्वध्यस्यतीति ।&lt;br&gt;&#xA;चेतनस्याचेतने स्वरूपाध्यासाभावात्संसृष्टतयैवाध्यासात्तन्मात्रेणैव सकललौकिकवैदिकव्यवहारोपपत्तेर्न मिथ्यात्वमिति चेत्&lt;br&gt;&#xA;सममचेतनस्यापि ।&lt;br&gt;&#xA;यदत्र केनचित्प्रलपितम् ।&lt;br&gt;&#xA;इतरेतराध्यासे ऽपि देहेन्द्रियादिप्रपञ्चस्य बाधनं श्रुतियुक्तिभिरुपपादयिष्यते ।&lt;br&gt;&#xA;चिदात्मा तु श्रुतिस्मृतीतिहासपुराणतदविरुद्धन्यायनिर्णीतो ऽबाधित इति ।&lt;br&gt;&#xA;तदसत् ।&lt;br&gt;&#xA;प्रपञ्चबाधकश्रुत्यादेनिर्राक्रियमाणत्वात् ।&lt;br&gt;&#xA;युक्तीनां च निराकरिष्यमाणत्वात् ।&lt;br&gt;&#xA;श्रुत्यादिसिद्धत्वे च मिथ्यात्वस्य तमेतमविद्याख्यमित्यादि व्यथर्मापद्येत ।&lt;br&gt;&#xA;न खलु को ऽपि वादी वदति ।&lt;br&gt;&#xA;केनापि रूपेण शरीरादिकमात्मनि नाध्यस्तमिति ।&lt;br&gt;&#xA;येनाध्यासमात्रमुपपाद्येत ।&lt;br&gt;&#xA;तादात्म्याध्यासं च निराकरिष्यत्याचार्यः ।&lt;br&gt;&#xA;विना च तेन व्यवहारमुपपादयिष्यति ।&lt;br&gt;&#xA;&lt;em&gt;१,५७४&lt;/em&gt;&lt;br&gt;&#xA;यदप्यहङ्कारस्थं कर्तृत्वादिकं तदुपरागादात्मनि चकास्तीति ।&lt;br&gt;&#xA;तदयुक्तम् ।&lt;br&gt;&#xA;अहम्प्रत्ययस्यात्मविषयत्वात् ।&lt;br&gt;&#xA;ननु तथा सति सुप्तावप्यहमुल्लेखः स्यात् ।&lt;br&gt;&#xA;तदाऽत्मनः स्वप्रकाशतया प्रकाशमानत्वात् ।&lt;br&gt;&#xA;नचाविद्याकार्यस्यापि तदानीं प्रतीतिप्रसङ्गः ।&lt;br&gt;&#xA;सुप्तावविद्यायाः समुत्खातितनिखिलपरिणामत्वेन तदभावादिति ।&lt;br&gt;&#xA;मैवम् ।&lt;br&gt;&#xA;सुप्तावप्यहमवभासस्येष्टत्वात् ।&lt;br&gt;&#xA;तथा सति स्मर्येत ह्यस्तन इवाहङ्कारः ।&lt;br&gt;&#xA;अनुभूते स्मृतिनियमाभावे ऽपि स्मर्यमाणात्ममात्रत्वादिति चेन्न ।&lt;br&gt;&#xA;सुखमहमस्वाप्समिति सुप्तोत्थितस्य स्वापसुखानुभवपरामर्शदर्शनात् ।&lt;br&gt;&#xA;तदा विशेषतः स्मर्येति चेत् ।&lt;br&gt;&#xA;किं स्पष्टं स्मरणमापाद्यते ।&lt;br&gt;&#xA;उत विषयविशेषोपरक्तम् ।&lt;br&gt;&#xA;आद्ये त्विष्यापादनम् ।&lt;br&gt;&#xA;न द्वितीयः ।&lt;br&gt;&#xA;अविषयजन्यत्वात्सौषुप्तिकसुखस्य ।&lt;br&gt;&#xA;न चायमस्ति नियमो यत्स्मर्यमाणमशेषसम्बन्धिविशेषसहितं स्मर्यत इति ।&lt;br&gt;&#xA;अत एव मुख्यसुखतदनुभवे बाधकाभावाददुःखाभावविषयकत्वकल्पनं परामर्शस्यापास्तम् ।&lt;br&gt;&#xA;&lt;em&gt;१,५८१&lt;/em&gt;&lt;br&gt;&#xA;यत्त्वथातो ऽहङ्कारादेशो ऽथात आतमादेश इत्यात्माहङ्कारयोर्भेदवचनं तद्भाष्यकृतैवान्यथा व्याख्यातम् ।&lt;br&gt;&#xA;वक्ष्यति च सूत्रकारः सैव हि सत्यादय इति ।&lt;br&gt;&#xA;कथमन्यथाहङ्कारस्य सर्वगतत्वमुपपद्येत ।&lt;br&gt;&#xA;महाभूतान्यहङ्कार इत्यादिस्मृतिसिद्धस्त्वहङ्कारो यद्यप्यात्मनो भिन्नः ।&lt;br&gt;&#xA;तथापि नासावहं कर्तेत्युल्लेखविषयः ।&lt;br&gt;&#xA;तथा सति अहम्ब्रह्मास्मीत्यादावपि तथात्वप्रसङ्गात् ।&lt;br&gt;&#xA;अत्रापि यः स्थाणुः स पुरुष इतिवद्वयख्यानमिति चेन्न ।&lt;br&gt;&#xA;तदाऽत्मानमेवावेदहम्ब्रह्मास्मीति निरवद्यस्य ब्रह्मणो ऽप्यहमुल्लेखदर्शनात् ।&lt;br&gt;&#xA;‘मामेव ये प्रपद्यन्ते मायामेतां तरन्ति ते’ इति स्वप्रपन्नमायानिरसनसमर्थस्येश्वरस्याप्यहं सर्वस्य प्रभव इत्याद्युल्लेखोपलम्भाच्च ।&lt;br&gt;&#xA;स्पष्ट एव शब्दतो ऽप्यनयोर्भेदः ।&lt;br&gt;&#xA;यत्प्रकृतिपरिणामवाचि मकारान्तमव्ययमहम्पदं न जातु तदात्मनि प्रयुज्यते ।&lt;br&gt;&#xA;यच्चात्मवाचि दकारान्तास्मच्छब्दजं तन्न कदाचिदपि मायापरिणामे प्रयुज्यत इति ।&lt;br&gt;&#xA;तदेवं सर्वमिथ्यात्वपरत्वे श्रुतेरेव मिथ्यात्वप्रसङ्गेनासाधकत्वापत्तौ दुःखादिबन्धमिथ्यात्वासिद्धया न प्रत्यक्षमतत्त्वावेदकमिति ।&lt;br&gt;&#xA;नन्वग्रत इति कथम् ।&lt;br&gt;&#xA;नेहनानेतिवाक्येनात्मातिरिक्तं सकलमपि मिथ्येत्येकैव बुद्धिरुत्पद्यते ।&lt;br&gt;&#xA;नच बुद्धेर्विरम्यव्यापारो ऽस्ति ।&lt;br&gt;&#xA;यावत्स्वविषयगोचराया एव तस्याः समुत्पादात्तदतिरिक्तव्यापाराभावादिति ।&lt;br&gt;&#xA;सत्यम् ।&lt;br&gt;&#xA;वाक्येन सकृदेव जातायाः सकलमिथ्यात्वविषयाया बुद्धेः प्रामाण्यावधारणाय परीक्षकबुद्धय एव तद्विषयं बुद्धया विभज्य क्रमेणावगाहन्त&lt;br&gt;&#xA;इत्यदोषः ।&lt;br&gt;&#xA;समानमेतद्यावज्जीवमहं मौनीत्यादिवाक्यप्रामाण्यचिन्तायामिति ।&lt;br&gt;&#xA;&lt;em&gt;१,५८६&lt;/em&gt;&lt;br&gt;&#xA;मिथ्यायाः साधकत्वं च न सिद्धं प्रतिवादिनः  (अनुव्याख्यानम्)१,१.१७च्द्&lt;br&gt;&#xA;न्यायसुधा-&lt;br&gt;&#xA;$असतः साधकत्वभङ्ग$&lt;br&gt;&#xA;ननु श्रुत्यादेर्मिथ्यात्वे ऽपि साधकत्वं सम्भवति ।&lt;br&gt;&#xA;मया मिथ्याभूतस्यैव साधकत्वाभ्युपगमादित्यत आह मिथ्याया इति&lt;br&gt;&#xA;याः श्रुत्यादिवाचो मिथ्या तासामिति योजना ।&lt;br&gt;&#xA;विभक्तिप्रतिरूपकं वा मिथ्याया इत्यव्ययम् ।&lt;br&gt;&#xA;अयमभिसन्धिः ।&lt;br&gt;&#xA;नेहनानेत्यादिवाक्यैः किं पुमान्निश्चिताद्वैतो बोध्यते ।&lt;br&gt;&#xA;उत तद्विपरीतः ।&lt;br&gt;&#xA;नाद्यः ।&lt;br&gt;&#xA;वैयर्थ्यात् ।&lt;br&gt;&#xA;द्वितीयस्तु सत्यस्यैव साधकत्वमिति मन्यमानो यदीदं वाक्यं सकलमिथ्यात्वं प्रतिपादयेत्तदा सकलान्तर्गतत्वात्स्वयमपि मिथ्या स्यात् ।&lt;br&gt;&#xA;यथा’शब्दो ऽनित्यः’ इतिशब्दो ऽनित्यः ।&lt;br&gt;&#xA;यदि चैतद्वाक्यं मिथ्या स्यान्न कस्याप्यर्थस्य साधकं स्यादित्यनिष्यप्रसङ्गं पश्यन्कथं त्वदभ्युपगममात्रेण स्वतर्कस्य विरुद्धतां प्रतिपद्येतेति ।&lt;br&gt;&#xA;ननु वाक्यस्य साधकत्वं नाम पदार्थसंसर्गप्रमितिजनकत्वम् ।&lt;br&gt;&#xA;तत्क्वचित्पददोषेण विहन्यते ।&lt;br&gt;&#xA;क्वचित्सङ्गत्यग्रहणात्क्वापि तद्विस्मरणात्कदाचिकाङ्क्षादिविरहात्कुत्रचिद्विपरीतप्रतिपादनेन ।&lt;br&gt;&#xA;तदत्रापि नेहनानेत्यादिवाक्ये साधकत्वाभावमापादयता पददोषाद्यन्यतममेवापादकमुपादेयम् ।&lt;br&gt;&#xA;किं मिथ्यात्वेन ।&lt;br&gt;&#xA;तत्किमविद्यमानस्यापि वाक्यस्य निर्दोषपदावयवत्वादिकं विद्यत इति वक्तुमुद्यतो भवान् ।&lt;br&gt;&#xA;एवञ्च वदता भवता कस्मिंश्चन विप्रतिपन्ने ऽर्थे वन्ध्यासुतवचनं प्रमाणयन्तं प्रतिवादिनं प्रति नूनं पददोषादिकमेवोपपाद्य साधकत्वं दूषयिष्यते ।&lt;br&gt;&#xA;स्वरूपस्यैवाभावेनासाधकत्वे सिद्धे किं तत्र चरमभाविन्या पददोषादिचिन्तया ।&lt;br&gt;&#xA;नहि शब्दे ऽविद्यमानत्वेनैव चाक्षुषत्वस्यानित्यत्वसाधकत्वाभावे सिद्धे किं तत्र चरमभाविन्या पददोषादिचिन्तया ।&lt;br&gt;&#xA;नहि शब्दे ऽविद्यमानत्वेनैव चाक्षुषत्वस्यानित्यत्वसाधकत्वाभावे सिद्धे व्याप्तिचिन्ता क्रियत इति चेत् ।&lt;br&gt;&#xA;समं प्रकृते ऽपि ।&lt;br&gt;&#xA;ननु मा भूत्प्रतिवाद्यपेक्षया तर्कस्य विरुद्धता ।&lt;br&gt;&#xA;वाद्यपेक्षया तु भविष्यति ।&lt;br&gt;&#xA;मैवम् ।&lt;br&gt;&#xA;वादिनापि हि श्रुतिवाक्येनात्मातिरिक्तस्याखिलस्य मिथ्यात्वं प्रतिपद्य मिथ्याभूतस्यापि साधकत्वमिति प्रतिपत्तव्यम् ।&lt;br&gt;&#xA;सो ऽपि हि प्राक् सकलमिथ्यात्वबोधात्प्रतिवादितुल्य एव ।&lt;br&gt;&#xA;तथाच श्रुतेः सर्वमिथ्यात्वप्रतिपादकत्वे मिथ्याभूतस्यैव साधकत्वं प्रतीत्य तद्विरोधेन तर्को निरसनीयः ।&lt;br&gt;&#xA;तन्निरासे च श्रुतेः सर्वमिथ्यात्वप्रतिपादकत्वमित्यन्योन्याश्रयमनुत्तीर्णः कथमसावपि तर्कस्य विरुद्धतां प्रतिपद्येत ।&lt;br&gt;&#xA;&lt;em&gt;१,५९२&lt;/em&gt;&lt;br&gt;&#xA;तच्च मिथ्याप्रमाणेन सता वा साध्यते त्वया ।&lt;br&gt;&#xA;सता चेद् द्वैतसिद्धिः स्यान्न सिद्धं चान्यसाधनम्  (अनुव्याख्यानम्)१,१.१८&lt;br&gt;&#xA;न्यायसुधा-&lt;br&gt;&#xA;अथ मतम् ।&lt;br&gt;&#xA;प्रत्यक्षादिकस्य साधकत्वं तावदनुभवसिद्धम् ।&lt;br&gt;&#xA;तन्मिथ्यात्वं च श्रुतिभिर्युक्तिभिश्चावगम्यते ।&lt;br&gt;&#xA;मिथ्याभूतस्य साधकत्वमित्येषो ऽर्थः कुतः सिद्ध इति मा वोचः ।&lt;br&gt;&#xA;एकज्ञानजनितसंस्कारसहकृतस्येतरप्रमाणस्यैव सुरभिचन्दनमितिवद्विशिष्टप्रत्ययजनकत्वोपपत्तेः ।&lt;br&gt;&#xA;अथवोभयप्रतिसन्धातुरात्मनो विद्यमानत्वाद्दशर्नस्पर्शनाभ्यमेकार्थग्रहणवद्विशिष्टप्रतिपत्तिर्भविष्यति ।&lt;br&gt;&#xA;एवञ्च प्रमाणेनैव मिथ्याभूतस्यैव साधकत्वे सिद्धे विरुद्धस्तर्को न मदभ्युपगममात्रेणेत्येतद्दूषयितुं विकल्पेन पृच्छति तच्चेति&lt;br&gt;&#xA;तदिति मिथ्याभूतस्यैव साधकत्वम् ।&lt;br&gt;&#xA;आत्मातिरिक्तस्य मिथ्यात्वमिवेति चशब्दः ।&lt;br&gt;&#xA;सता वा प्रमाणेनेति सम्बन्धः ।&lt;br&gt;&#xA;यदिदं मिथ्याभूतस्यैव साधकत्वं साधयितुं त्वया प्रमाणद्वयसमाहारात्मकं प्रमाणमुपन्यस्यते ।&lt;br&gt;&#xA;तन्मिथ्या सद्वेति प्रश्नार्थः ।&lt;br&gt;&#xA;सत्त्वपक्षं दूषयति सता चेदिति&lt;br&gt;&#xA;यद्यपि परेणाङ्गीचिकीर्षितत्वेन प्राधान्यान्मिथ्यात्वविकल्पः प्रथमं प्रश्नावसरे निर्दिष्यः ।&lt;br&gt;&#xA;तथापि मिथ्यासत्ययोः सत्यमर्थतः प्रधानमिति तत्क्रमेण दूषणम् ।&lt;br&gt;&#xA;सता चेदित्यतः परमात्मरूपेण तदन्येन वेति विकल्पः ।&lt;br&gt;&#xA;प्रथमपक्षे वक्ष्याम इत्याद्यपक्षदूषणप्रतिज्ञानं चाध्याहार्यम् ।&lt;br&gt;&#xA;आत्मेतरेण सतेति द्वितीयपक्षदूषणं द्वैतसिद्धिः स्यादिति ।&lt;br&gt;&#xA;तथाचाद्वैतप्रतिपादकश्रुतेरुपपत्तिविरोध इति हृदयम् ।&lt;br&gt;&#xA;न पुनरपसिद्धान्तमात्रे तात्पर्यम् ।&lt;br&gt;&#xA;प्रक्रमाननुरूपत्वात् ।&lt;br&gt;&#xA;श्रुतेरुपपत्तिविरोधेनाद्वैतप्रतिपादकत्वाभावस्य प्रक्रान्तत्वात् ।&lt;br&gt;&#xA;मिथ्यात्वपक्षे दोषमाह न सिद्धं चेति&lt;br&gt;&#xA;चशब्दो ऽवधारणे तुशब्दार्थो वा ।&lt;br&gt;&#xA;सतो ऽन्यन्मिथ्याभूतं तु साधनं न सिद्धमेव ।&lt;br&gt;&#xA;मिथ्याभूतस्य प्रमासाधनत्वं न सिद्धमेवेति यावत् ।&lt;br&gt;&#xA;इदमुक्तं भवति ।&lt;br&gt;&#xA;यो हि यन्मिथ्या न तत्साधकमिति व्याप्तिमङ्गीकृत्य श्रुतेर्मिथ्यात्वे असाधकत्वं प्रसञ्जयति स मिथ्याभूतस्यैव&lt;br&gt;&#xA;साधकत्वमित्यर्थसाधनयोपन्यस्तप्रमाणस्यापि मिथ्यात्वे ऽसाधकत्वमापादयिष्यत्येव ।&lt;br&gt;&#xA;तथाच अस्य प्रमाणस्य साधकत्वे सिद्धे मिथ्याभूतस्यैव साधकत्वमित्यर्थसिद्धिः ।&lt;br&gt;&#xA;ततश्च तर्कस्य विरुद्धतासिद्धिः ।&lt;br&gt;&#xA;ततश्चास्य प्रमाणस्य साधकत्वसिद्धिरिति चक्रक्रमप्रसङ्गेन नैकस्यापि सिद्धिरिति ।&lt;br&gt;&#xA;&lt;em&gt;१,६०५&lt;/em&gt;&lt;br&gt;&#xA;$असतः साधकत्वाभावे बाधकोद्धारः$&lt;br&gt;&#xA;ननु च श्रुतिः स्वव्यतिरिक्तस्य दुःखादेर्मिथ्यात्वं प्रतिपादयन्ती कथमुपपत्तिविरुद्धेति चेत् ।&lt;br&gt;&#xA;कृतो ऽयं श्रुत्यर्थसङ्कोचः ।&lt;br&gt;&#xA;साधकत्वानुपपत्तिप्रमाणबलादिति चेत् ।&lt;br&gt;&#xA;तर्हि प्रमितं विहाय मिथ्यात्ववादिनी कथं दुःखादिमिथ्यात्वमपि प्रतिपादयेत् तस्यापि प्रत्यक्षसिद्धत्वात् ।&lt;br&gt;&#xA;ननु च श्रुतिविरोधेन प्रत्यक्षमाभासीकर्तुं मयोपक्रान्तम् ।&lt;br&gt;&#xA;तेनैव श्रुतिविरोधाभिधाने कथमितरेतराश्रयत्वं न स्यात् ।&lt;br&gt;&#xA;श्रुतेरप्रामाण्ये बाधकाभावात्प्रत्यक्षप्रामाण्यम् ।&lt;br&gt;&#xA;ततश्च तद्विरुद्धत्वेन श्रुतेरप्रामाण्यमिति ।&lt;br&gt;&#xA;हन्त तवापि कथमितरेतराश्रयत्वं न स्यात् ।&lt;br&gt;&#xA;श्रुतिप्रामाण्ये तद्विरोधेन प्रत्यक्षाप्रामाण्यम् ।&lt;br&gt;&#xA;ततश्च बाधकाभावेन श्रुतिप्रामाण्यसिद्धिरिति ।&lt;br&gt;&#xA;श्रुतेः प्रबलत्वान्नैवमिति चेन्न ।&lt;br&gt;&#xA;तस्य दूष्टत्वात् ।&lt;br&gt;&#xA;साधयिष्यते च प्रत्यक्षप्राबल्यम् ।&lt;br&gt;&#xA;ननु चात्र श्रुतेः प्रत्यक्षविरोधमेवोपन्यस्य तत्प्राबल्यव्युत्पादनं कुतो न कृतम् ।&lt;br&gt;&#xA;किमुपपत्तिविरोधव्युत्पादनेन ।&lt;br&gt;&#xA;उच्यते ।&lt;br&gt;&#xA;परेण ह्यत्राद्वैतपरत्वे तात्पर्यलिङ्गानुगुणत्वं महता प्रबन्धेनोपपादितम् ।&lt;br&gt;&#xA;अतस्तद्विरोध एव परस्य विचाराकौशलप्रकटनाय व्युत्पादितः ।&lt;br&gt;&#xA;उपक्रमादिविरोधस्य चैतदुपलक्षणम् ।&lt;br&gt;&#xA;तं च व्युत्पादयिष्यामः ।&lt;br&gt;&#xA;&lt;em&gt;१,६०७&lt;/em&gt;&lt;br&gt;&#xA;ननु मा भूत्तर्कस्य विरुद्धता ।&lt;br&gt;&#xA;तथापि मिथ्याभूतो ऽपि स्वाप्नो ऽर्थः शुभाशुभयो रेखारोपितो वर्णो ऽर्थस्य प्रतिबिम्बं च बिम्बस्य स्फटिकलौहित्यं चोपाधानसन्निधानस्य&lt;br&gt;&#xA;वर्णदैर्घ्यादिकं चार्थभेदस्य सवितृसुषिरप्रभृतिचारिष्यस्य साधकमुपलब्धमिति प्रशिथिलमूलत्वेनाभासत्वम् ।&lt;br&gt;&#xA;मैवम् ।&lt;br&gt;&#xA;यतो ऽत्र, यत्साधकं न तन्मिथ्या, यच्च मिथ्या न तत्साधकम् ।&lt;br&gt;&#xA;तथा हि ।&lt;br&gt;&#xA;स्वप्नस्य तावज्ज्ञानार्थरूपस्य सत्यतां वक्ष्यति ।&lt;br&gt;&#xA;रेखापि वर्णे पदमिवार्थे सङ्केतिता तं स्मारयतीति न किञ्चिदत्र मिथ्यास्ति ।&lt;br&gt;&#xA;अत एव रेखामुपलभ्य वर्णमुच्चारयन्ति ।&lt;br&gt;&#xA;प्रतिबिम्बस्य तु सत्यता परेणाप्यङ्गीकृता ।&lt;br&gt;&#xA;विच्छेदस्यापि सत्यतामुपपादयिष्यामः ।&lt;br&gt;&#xA;स्फटिकलौहित्यमप्येतेनैव व्याख्यातम् ।&lt;br&gt;&#xA;दैर्घ्यादयो ऽपि ध्वनिष्विव वर्णेष्वपि स्वाभाविका एव ।&lt;br&gt;&#xA;अन्यथा स्वरेष्विव व्यञ्जनेष्वपि ध्वानोपधानवशेन दीर्घादिप्रतिभासप्रसङ्गात् ।&lt;br&gt;&#xA;न तथाविधध्वनिव्यङ्गं व्यञ्जनमिति चेन्न ।&lt;br&gt;&#xA;तथात्वे वर्णेष्वेव विशेषो ऽङ्गीकार्यः स्यात् ।&lt;br&gt;&#xA;स एव दैर्घ्यादिपदाभिधेयो भविष्यति ।&lt;br&gt;&#xA;सवितृसुषिरप्रभृतिज्ञानमेवारिष्यसूचकम् ।&lt;br&gt;&#xA;वक्ष्यते चैतत् ।&lt;br&gt;&#xA;एवमन्यदप्यूहनीयमिति ।&lt;br&gt;&#xA;तस्मात्पदवाक्यप्रमाणविदामग्रेसरेण परमास्तिकेन भगवता भाष्यकारेणोक्तो भगवति स्वरूपभेदाभाव एव श्रुत्यर्थो ऽवधेयः ।&lt;br&gt;&#xA;&lt;em&gt;१,६१३&lt;/em&gt;&lt;br&gt;&#xA;$सिद्धान्ते नेह नानेति श्रुत्यर्थसमर्थनम्$&lt;br&gt;&#xA;नन्वत्राप्यनुपपत्तिरेव ।&lt;br&gt;&#xA;यतो नानेति नानाभूतः प्रपञ्चो ऽभिधीयते ।&lt;br&gt;&#xA;नतु भेदः ।&lt;br&gt;&#xA;तथात्वे नानात्वमिति स्यात् ।&lt;br&gt;&#xA;मैवम् ।&lt;br&gt;&#xA;मुक्तोपसृप्यव्यपदेशादित्यादाविव भावप्रधाननिर्देशोपपत्तेः ।&lt;br&gt;&#xA;भवितृप्राधान्ये ऽपि ब्रह्मणि नानाभूतावयवगुणकर्मादिनिषेधे नानात्वमेव निषिद्धं भवति ।&lt;br&gt;&#xA;‘सविशेषणे हि विधिनिषेधौ विशेषणमुपसङ्क्रामते’ इति न्यायात् ।&lt;br&gt;&#xA;उभयनिषेधे गौरवात् ।&lt;br&gt;&#xA;विशेषणस्य प्रथमप्राप्तत्वात् ।&lt;br&gt;&#xA;अन्यथा तदुपादानवैयर्थ्यात् ।&lt;br&gt;&#xA;‘न जीर्णमलवद्वासाः स्नातकः स्यात्’ इत्यादौ दर्शनाच्च ।&lt;br&gt;&#xA;अत एवोक्तम् ।&lt;br&gt;&#xA;‘विशेष्यं नाभिधा गच्छेत्क्षीणशक्तिर्विशेषणे’ इति ।&lt;br&gt;&#xA;यत्क्वचिद्विशिष्टविधिनिषेधाङ्गीकरणं तदगतिकयैव ।&lt;br&gt;&#xA;सविशेषत्वं च ब्रह्मणो वक्ष्यामः ।&lt;br&gt;&#xA;नन्वेवं सत्यप्राप्तप्रतिषेध इति चेन्न ।&lt;br&gt;&#xA;आभासप्राप्तत्वात् ।&lt;br&gt;&#xA;तथाच’न स्थानतो ऽपि’ इत्याद्यधिकरणपूर्वपक्षे दर्शयिष्यामः ।&lt;br&gt;&#xA;परस्यैव स्वर्गापूर्वादिनिषेधो ऽप्राप्तत्वादनुपपन्नः ।&lt;br&gt;&#xA;‘एकमेवाद्वितीयम्’ इत्यादौ सजातीयविजातीयस्वगतनानात्वनिषेधं व्याकुर्वता भवतापि समाधातव्यमेतत् ।&lt;br&gt;&#xA;&lt;em&gt;१,६२४&lt;/em&gt;&lt;br&gt;&#xA;साधकत्वं सतस्तेन साक्षिणा सिद्धिमिच्छता ।&lt;br&gt;&#xA;स्वीकृतं ह्यविशेषस्य साध्या साधकता पुनः  (अनुव्याख्यानम्)१,१.१९&lt;br&gt;&#xA;तच्चाविशेषमानेन साध्यमित्यनवस्थितिः  (अनुव्याख्यानम्)१,१.२०अब्&lt;br&gt;&#xA;न्यायसुधा-&lt;br&gt;&#xA;$अविशेषस्य साधकत्वभङ्गः$&lt;br&gt;&#xA;ननु यथा भवतो मिथ्याभूतस्य साधकत्वं न सम्मतम् ।&lt;br&gt;&#xA;तथा मम सत्यस्य साधकत्वं न सम्मतम् ।&lt;br&gt;&#xA;चैतन्यातिरिक्तस्य सत्यतानभ्युपगमात् ।&lt;br&gt;&#xA;चैतन्यस्य च क्रियावेशशून्यस्य साधकत्वायोगात् ।&lt;br&gt;&#xA;तत्र यथा मिथ्याभूतस्य साधकत्वानभ्युपगमेन श्रुतेर्मिथ्यात्वे ऽसाधकत्वप्रसङ्गान्न बन्धमिथ्यात्वसाधकतेत्युक्तं भवता ।&lt;br&gt;&#xA;एवं मयापि सत्यस्य साधकत्वमनभ्युपगच्छता वक्तुं शक्यत एव ।&lt;br&gt;&#xA;प्रत्यक्षस्य सत्यत्वे साधकत्वं न स्यात् ।&lt;br&gt;&#xA;मिथ्यात्वं तु त्वयैव नोपेयते ।&lt;br&gt;&#xA;ततश्च प्रत्यक्षस्यापि बन्धसत्यत्वसाधकत्वाभावात्’मिथ्यात्वमपि बन्धस्य न प्रत्यक्षविरोधतः’ इत्यनुपपन्नमिति ।&lt;br&gt;&#xA;एवञ्च प्रथममेव मतिकर्दमे कथारम्भणमशक्यमापद्येत ।&lt;br&gt;&#xA;तेनाविचार्यैय तावत्प्रमाणसदसक्षत्त्वं विचार आरब्धव्य इति ।&lt;br&gt;&#xA;मैवम् ।&lt;br&gt;&#xA;दुःखादिसत्यताग्राहिणः प्रत्यक्षस्य सत्यत्वे ऽप्यविरोधात् ।&lt;br&gt;&#xA;सतः साधकत्वं मया न स्वीकृतमित्युक्तमिति चेत्तत्राह साधकत्वमिति&lt;br&gt;&#xA;तेन मायावादिना ।&lt;br&gt;&#xA;भावरूपाज्ञानस्येति शेषः ।&lt;br&gt;&#xA;हिशब्दो हेतौ ।&lt;br&gt;&#xA;प्रसिद्धिद्योतको वा ।&lt;br&gt;&#xA;मायावादिना खलु भावरूपाज्ञानं सिषाधयिषता’प्रत्यक्षं तावदहमज्ञो मामन्यं च न जानामीत्यपरोक्षावभासदर्शनात्’ इत्यादिना तत्साधनाय&lt;br&gt;&#xA;साक्षिप्रत्यक्षं प्रमाणमङ्गीकृतम् ।&lt;br&gt;&#xA;आश्रयप्रतियोगिज्ञानभूतमपि साक्षिचैतन्यमित्याद्युत्तरवाक्येन प्रत्यक्षस्य साक्षित्वावगमात् ।&lt;br&gt;&#xA;एवञ्च साक्षिणाज्ञानसिद्धिमिच्छता परेण सतः साधकत्वं स्वीकृतमेव ।&lt;br&gt;&#xA;साक्षिचैतन्यस्य सत्त्वात् ।&lt;br&gt;&#xA;अतो मया सतः साधकत्वं नाङ्गीकृतमिति न शक्यते वक्तुम् ।&lt;br&gt;&#xA;अस्माभिरपि दुःखादिबन्धसत्यतायां साक्षिप्रत्यक्षमेवोपन्यस्तमिति हृदयम् ।&lt;br&gt;&#xA;अज्ञानवशादेव साक्षिणः साधकत्वं मयाङ्गीक्रियते ।&lt;br&gt;&#xA;न स्वत इति चेन्न ।&lt;br&gt;&#xA;इतरेतराश्रयत्वप्रसङ्गात् ।&lt;br&gt;&#xA;न खलु साक्ष्यवभासादन्याज्ञानसत्ता तवास्ति ।&lt;br&gt;&#xA;ततो ऽज्ञाने सति साक्षिणः साधकत्वसिद्धिस्तस्यां चाज्ञानसिद्धिरिति कथं नेतरेतराश्रयत्वम् ।&lt;br&gt;&#xA;द्वयोरनादित्वान्नैवमिति चेत् ।&lt;br&gt;&#xA;तर्ह्यज्ञानवशादिति रिक्तं वचः ।&lt;br&gt;&#xA;नहि सर्वथा यद्यन्नापेक्षते तत्तदधीनमिति युज्यते ।&lt;br&gt;&#xA;अपेक्षायां तु परस्पराश्रयानुत्तारः ।&lt;br&gt;&#xA;&lt;em&gt;१,६३०&lt;/em&gt;&lt;br&gt;&#xA;एवमुभयवादिसम्प्रतिपन्नं प्रमाणं स्वमते ऽस्तीति दर्शयितुं सत्यस्य साक्षिणो ऽज्ञानसाधकत्वं पराभ्युपगतमुपन्यस्तम् ।&lt;br&gt;&#xA;साम्प्रतं प्रसङ्गात्तदपि नोपपद्यत इत्याह अविशेषस्येति&lt;br&gt;&#xA;भावरूपमज्ञानमनिच्छन्तं प्रति हि तत्र साक्षिप्रत्यक्षं प्रमाणमुपन्यस्तम् ।&lt;br&gt;&#xA;नच तदुचितम् ।&lt;br&gt;&#xA;साक्षिणो ऽशेषविशेषविधुरत्वाङ्गीकारात् ।&lt;br&gt;&#xA;अविशेषस्य साधकता तु परं प्रति त्वया साध्यैव ।&lt;br&gt;&#xA;न तु सिद्धा ।&lt;br&gt;&#xA;यत्साधकं करणं वा फलं वा नित्यं वा ज्ञानं तत्सर्वं जात्यादिविशेषवत् ।&lt;br&gt;&#xA;यच्च निर्विशेषं शशविषाणादि न तत्साधकमिति परेण नियमस्याङ्गीकृतत्वात् ।&lt;br&gt;&#xA;न ह्यसम्प्रतिपन्नसाधकभावं कस्याप्यर्थस्य साधनायोपन्यासमर्हति ।&lt;br&gt;&#xA;अतिप्रसङ्गात् ।&lt;br&gt;&#xA;ननु प्रमाणं वस्तुसिद्धावुपयुज्यते ।&lt;br&gt;&#xA;तत्सविशेषत्वं तु किमर्थमिति चेत्सत्यम् ।&lt;br&gt;&#xA;निर्विशेषस्य प्रामाण्यमेव नोपपद्यत इति तदर्थमेव विशेषानुसरणम् ।&lt;br&gt;&#xA;न हि साधकतमत्वादिविशेषाभावे प्रामाण्यं शक्यनिर्वाहम् ।&lt;br&gt;&#xA;साक्षिण्यारोपिततयैवाज्ञानं सिद्धयति ।&lt;br&gt;&#xA;न ततो ऽतिरिक्तं साधकत्वं तस्येति चेत् ।&lt;br&gt;&#xA;न तर्हि सुतरां साक्षिणाज्ञानसिद्धिः ।&lt;br&gt;&#xA;प्रकाशाश्रयं तमः प्रकाशेनैव सिद्धयतीत्यस्यार्थस्याविशेषवादिना भवता परं प्रत्युपपादयितुमशक्यत्वात् ।&lt;br&gt;&#xA;किञ्चाज्ञानमारोपितमपि साक्षिणो विषयो न वा ।&lt;br&gt;&#xA;आद्ये विषयित्वं साक्षिण्यापतितम् ।&lt;br&gt;&#xA;द्वितीये साक्षित्वमेवानुपपन्नम् ।&lt;br&gt;&#xA;‘साक्षाद्द्रष्टरि सञ्ज्ञायाम्’ इति निर्वचनासम्भवात् ।&lt;br&gt;&#xA;अतद्विषयेण तत्सिद्धिरलौकिकी ।&lt;br&gt;&#xA;निर्विशेषस्याप्यज्ञानवशात्साक्षित्वमिति च निरस्तम् ।&lt;br&gt;&#xA;यस्तु वैय्यात्याद्ब्रयीति ।&lt;br&gt;&#xA;सिद्धप्रामाण्यमिव साध्यप्रामाण्यमपि प्रमारं प्रयोगार्हमेव ।&lt;br&gt;&#xA;अन्यथा शब्दानित्यत्वे कृतकत्वमुपन्यस्य परेणान्यतरासिद्धावुद्भावितायां तत्साधनस्फूर्तिमतापि तूष्णीं भवितव्यम् ।&lt;br&gt;&#xA;अहं चाविशेषस्य साक्षिणः साधकत्वं विप्रतिपत्तौ साधयिष्यामीति ।&lt;br&gt;&#xA;स प्रष्टव्यः ।&lt;br&gt;&#xA;किं सविशेषेण प्रमाणेनैतत्साध्यते ।&lt;br&gt;&#xA;उताविशेषेणेति ।&lt;br&gt;&#xA;नाद्यः ।&lt;br&gt;&#xA;तस्य तव मिथ्यात्वात् ।&lt;br&gt;&#xA;परेण चोक्तन्यायेन तस्य साधकत्वानभ्युपगमात् ।&lt;br&gt;&#xA;अतो द्वितीय एवाङ्गीकर्तव्य इत्याह&lt;br&gt;&#xA;तच्चेति&lt;br&gt;&#xA;किमतः ।&lt;br&gt;&#xA;इदं ततः ।&lt;br&gt;&#xA;तदविशेषप्रमाणं किं साक्ष्युतन्यत् ।&lt;br&gt;&#xA;आद्ये अन्योन्याश्रयत्वम् ।&lt;br&gt;&#xA;साक्षिणः साधकत्वसिद्धिरिति ।&lt;br&gt;&#xA;न द्वितीयः ।&lt;br&gt;&#xA;तदभावात् ।&lt;br&gt;&#xA;अविशेषान्तराङ्गीकारे दूषणमाह इत्यनवस्थितिरिति&lt;br&gt;&#xA;तस्यापि अविशेषस्य साधकत्वमविशेषप्रमाणेनैव साध्यमित्युपपादनमितिशब्देन सूचयति ।&lt;br&gt;&#xA;ननु चाविशेषस्य साध्या साधकतेति प्रकृतमतः सा चेति परामर्शो युक्तः ।&lt;br&gt;&#xA;सत्यम् ।&lt;br&gt;&#xA;तथापि प्राग्यन्मिथ्याभूतस्यापि साधकत्वं प्रमाणविकल्पनिराकरणेन निरस्तं तत्सविशेषत्वादिविकल्पनिराकरणेनापि निराकरणीयमिति&lt;br&gt;&#xA;सूचनाय सामान्येन नपुंसकनिर्देशः ।&lt;br&gt;&#xA;एतेन प्राग्विकल्पितः सताऽत्मभूतेनेति पक्षो ऽपि निरस्तो वेदितव्यः ।&lt;br&gt;&#xA;&lt;em&gt;१,६४३&lt;/em&gt;&lt;br&gt;&#xA;अनङ्गीकुर्वतां विश्वसत्यतां तन्न वादिता  (अनुव्याख्यानम्)१,१.२०च्द्&lt;br&gt;&#xA;तस्माद् व्यवहृतिः सर्वा सत्येत्येव व्यवस्थिता  (अनुव्याख्यानम्)१,१.२१अब्&lt;br&gt;&#xA;न्यायसुधा-&lt;br&gt;&#xA;$प्रमाण्यादिसत्तानभ्युपगमे वादित्वानुपपत्तिः$&lt;br&gt;&#xA;मिथ्यात्वं यदीत्यादिनोक्तं प्रसङ्गमुपसंहरति अनङ्गीकुर्वतामिति&lt;br&gt;&#xA;यस्मादेवं न मिथ्याभूतस्य साधकत्वं तत्तस्माद्विश्वसत्यतामनङ्गीकुर्वतामात्मातिरिक्तस्य सर्वस्यापि मिथ्यात्वं प्रतिपादयतां&lt;br&gt;&#xA;नेहनानेत्यादिवाक्यानामपि मिथ्यात्वप्रसक्तया न वादिता न साधकता स्यात् ।&lt;br&gt;&#xA;तद्वाक्यस्येति प्रकृतमेकवचनं समूहविषयमिति ज्ञापयितुमुपसंहारे बहुवचनम् ।&lt;br&gt;&#xA;अथवातिप्रसङ्गान्तराभिधानमेतत् ।&lt;br&gt;&#xA;तथाहि ।&lt;br&gt;&#xA;यदि चैतन्यातिरिक्तं समस्तं मिथ्या स्यात्तदा समस्तान्तर्गतं कथाव्यवहाराङ्गभूतं प्रमाणादिकमपि मिथ्या स्यात् ।&lt;br&gt;&#xA;तथाच विश्वसत्यतामनङ्गीकुर्वतस्तन्मिथ्यात्वमङ्गीकुवर्तो मायावादिनो निरुपायस्य कथकता न स्यात् ।&lt;br&gt;&#xA;कुतः ।&lt;br&gt;&#xA;तत्तस्मादुक्तरीत्या मिथ्याभूतस्य साधनबाधनाङ्गतायोगादिति ।&lt;br&gt;&#xA;विश्वमिथ्यात्वमङ्गीकुर्वतामपि चार्वाकाणां बौद्धानां च वादित्वोपलम्भाद्वयभिचार इति चेन्न ।&lt;br&gt;&#xA;तेषामप्यापादनविषयत्वात् ।&lt;br&gt;&#xA;तदिदमुक्तमनङ्गीकुर्वतां चार्वाकबौद्धमायावादिनामिति ।&lt;br&gt;&#xA;अन्यथा त्वया तेनेत्येकवचनस्य प्रस्तुतत्वादनङ्गीकुवर्त इत्यवक्ष्यत् ।&lt;br&gt;&#xA;तथापि प्रमाणबाधः ।&lt;br&gt;&#xA;चार्वाकादीनां वादित्वस्य प्रत्यक्षादिसिद्धत्वात् ।&lt;br&gt;&#xA;मैवम् ।&lt;br&gt;&#xA;वादित्वाभावस्यात्रापाद्यमानत्वात् ।&lt;br&gt;&#xA;साधनस्य हि प्रमाणबाधो दूषणम् ।&lt;br&gt;&#xA;न त्वापादनस्य ।&lt;br&gt;&#xA;तस्य अनिष्यविषयत्वात् ।&lt;br&gt;&#xA;अनिष्यस्य च प्रामाणिकपरित्यागाप्रामाणिकस्वीकाररूपत्वात् ।&lt;br&gt;&#xA;अन्यथातिप्रसङ्गमात्रोच्छेदप्रसङ्गादित्याशयवानुक्तस्य प्रसङ्गत्वं स्फुटीकर्तुं विपर्ययपर्यवसानमाह पक्षबलाबलचिन्ता न स्यात्&lt;br&gt;&#xA;व्यवह्रियते ऽनयेति व्यवहृतिः ।&lt;br&gt;&#xA;कथाङ्गभूतप्रमाणादीति यावत् ।&lt;br&gt;&#xA;प्रमाणादीनां कथाव्यवहारकारणत्वात्कारणाभावे च कार्याभावस्य सुलभत्वात्सुस्थो ऽतिप्रसङ्गमूलभूतः प्रतिबन्ध इति ज्ञापयितुं प्रमाणादीति&lt;br&gt;&#xA;रूढपदपरित्यागेन व्यवहृतिरिति यौगिकपदोपादानम् ।&lt;br&gt;&#xA;&lt;em&gt;&lt;strong&gt;&lt;strong&gt;&lt;strong&gt;&lt;strong&gt;&lt;strong&gt;&lt;strong&gt;&lt;strong&gt;&lt;strong&gt;&lt;strong&gt;&lt;strong&gt;&lt;strong&gt;&lt;strong&gt;एन्द् ओफ़् वोलुमे १&lt;/strong&gt;&lt;/strong&gt;&lt;/strong&gt;&lt;/strong&gt;&lt;/strong&gt;&lt;/strong&gt;&lt;/strong&gt;&lt;/strong&gt;&lt;/strong&gt;&lt;/strong&gt;&lt;/strong&gt;&lt;/strong&gt;&lt;/em&gt;&lt;br&gt;&#xA;&lt;em&gt;२,१&lt;/em&gt;&lt;br&gt;&#xA;$जिज्ञासाधिकरणे प्रमाणादिसत्तानभ्युपगमे वादित्वानुपपत्तिः$&lt;br&gt;&#xA;अस्तु कथाङ्गभूतप्रमाणादिव्यवहारस्य सत्यता दुःखादिबन्धस्य तु किमायातमित्यत आह व्यावहारिकमिति&lt;br&gt;&#xA;एतस्मात्प्रमाणादिव्यवहारस्य सत्यत्वाद्वयावहारिकं व्यवहारविषयो दुःखादि ।&lt;br&gt;&#xA;चशब्दो न केवलं व्यवहारो व्यावहारिकं चेति सम्बद्धयते ।&lt;br&gt;&#xA;नहि प्रमेयं नास्त्यस्ति च प्रमाणमिति सम्भवति ।&lt;br&gt;&#xA;व्याघातादित्यर्थप्रतिपादनाय व्यावहारिकमित्युक्तम् ।&lt;br&gt;&#xA;यदत्रोक्तम् ।&lt;br&gt;&#xA;प्रमाणादीनां सत्त्वं यदभ्युपेतं कथकेन तत्कस्य हेतोः ।&lt;br&gt;&#xA;किं वाग्व्यवहारस्य प्रमाणादिसत्ताभ्युपगमव्याप्तत्वेन तदभावे प्रवर्तयितुमशक्यत्वादथ कथकप्रवर्तनीयवाग्व्यवहारं प्रति हेतुभावादुत&lt;br&gt;&#xA;लोकसिद्धत्वादथवा तदनभ्युपगमस्य तत्त्वनिर्णयविजयातिप्रसक्तत्वात् ।&lt;br&gt;&#xA;आद्ये ऽपि किं व्यवहारमात्रं प्रमाणादिसत्ताभ्युपगमव्याप्तमुत साधबाधनक्षमो व्यवहारः ।&lt;br&gt;&#xA;न प्रथमः ।&lt;br&gt;&#xA;तदनभ्युपगच्छतो ऽपि चार्वाकमाध्यमिकादेर्वाग्विस्तराणां प्रतीयमानत्वेन व्यभिचारात् ।&lt;br&gt;&#xA;तस्यैवानिष्पत्तौ भवतस्तन्निरासप्रयासानुपपत्तेः ।&lt;br&gt;&#xA;तस्यापि पक्षत्वे बाधः ।&lt;br&gt;&#xA;द्वितीये बाधतादवस्थ्यम् ।&lt;br&gt;&#xA;मम सत्तानभ्युपगमस्यानुभवसिद्धत्वात् ।&lt;br&gt;&#xA;हेतुश्च तवासिद्धः ।&lt;br&gt;&#xA;सिद्धत्वे वा सिद्धं मम समीहितम् ।&lt;br&gt;&#xA;व्यतिरेके च सद्वचनाभासलक्षणयोगित्वमुपाधिः ।&lt;br&gt;&#xA;यतो ऽभ्युपगम्यापि प्रमाणसत्तां प्रवर्तिता मतान्तरानुसारिभिर्व्यवहारा अभ्युपगतप्रमाणादिसत्त्वैर्मतान्तरानुसारिभिरपरैः साधनाद्यक्षमा इति&lt;br&gt;&#xA;कथ्यन्ते ।&lt;br&gt;&#xA;तेन ज्ञायते व्यवहारस्य साधनाद्यक्षमतायां सद्वचनाभासलक्षणयोगित्वमेव प्रयोजकम् ।&lt;br&gt;&#xA;नतु सत्तानभ्युपगम इति ।&lt;br&gt;&#xA;ननु यदि प्रमाणादीनि न सन्ति ।&lt;br&gt;&#xA;तदा व्यवहार एव धर्मी कथं सिद्धयेत् ।&lt;br&gt;&#xA;दूषणादिव्यवस्था वा कथं स्यात् ।&lt;br&gt;&#xA;सर्वविधिनिषेधानां प्रमाणाधीनत्वात् ।&lt;br&gt;&#xA;मैवम् ।&lt;br&gt;&#xA;न ब्रूमो वयं न सन्ति प्रमाणादीनीति स्वीकृत्य कथारभ्येति ।&lt;br&gt;&#xA;किं नाम सन्ति न सन्ति प्रमाणादीनीत्यस्यां चिन्तायामुदासीनैर्यथा स्वीकृत्य तानि भवता व्यवह्रियन्ते ।&lt;br&gt;&#xA;तथा व्यवहारिभिरेव कथा प्रवर्त्यतामिति ।&lt;br&gt;&#xA;किञ्च कीदृशीं मर्यादामवलम्ब्य प्रवृत्तायां कथायामिदं दूषणमुक्तं भवता ।&lt;br&gt;&#xA;किं प्रमाणादीनां सत्त्वमुपगम्योभाभ्यां वादिप्रतिवादिभ्यां प्रवर्तितायामुतासत्त्वमभ्युपेत्याथैकेन सत्त्वमपरेण चासत्त्वमङ्गीकृत्य ।&lt;br&gt;&#xA;नाद्यः ।&lt;br&gt;&#xA;अभ्युपगतप्रमाणादिसत्त्वं प्रत्येतादृक्पर्यनुयोगानवकाशात् ।&lt;br&gt;&#xA;न द्वितीयः ।&lt;br&gt;&#xA;स्वस्याप्यापत्तेः ।&lt;br&gt;&#xA;न तृतीयः ।&lt;br&gt;&#xA;तथैव कथान्तरप्रसक्तेः ।&lt;br&gt;&#xA;तस्मात्प्रमाणादिसत्त्वासत्त्वाभ्युपगमौदासीन्येन, व्यवहारनियमे समयं बद्ध्वा, प्रवर्तितायां कथायां, भवतेदं दूषणमुक्तमिति वाच्यम् ।&lt;br&gt;&#xA;तथाच व्याघातः ।&lt;br&gt;&#xA;नच वाच्यं नेदं दूषणं प्रतिवादिनं प्रत्युच्यते ।&lt;br&gt;&#xA;किं नाम शिष्यादयः प्रमाणादिसत्तानभ्युपगन्तुः कथानधिकारं ज्ञाप्यन्त इति ।&lt;br&gt;&#xA;यतः शिष्यादीन्प्रत्यपि चार्वाकादेर्देषो ऽयमित्येवाभिधातव्यम् ।&lt;br&gt;&#xA;कथं च तथा स्यात् ।&lt;br&gt;&#xA;तस्य कथाप्रवेशाप्रवेशयोस्तद्बोधाक्षमत्वात् ।&lt;br&gt;&#xA;कथायामेव हि निग्रहः ।&lt;br&gt;&#xA;न द्वितीयः ।&lt;br&gt;&#xA;स्यादप्येवं यदि कथकप्रवर्तनीयवाग्व्यवहारं प्रति प्रमाणादीनां हेतुता तत्सत्तानभ्युपगमे निवर्तेत ।&lt;br&gt;&#xA;नत्वेवं सम्भवति ।&lt;br&gt;&#xA;तथा सति तत्सत्तानभ्युपगन्तृणां वाग्व्यवहारस्वरूपमेव न निष्पद्येत ।&lt;br&gt;&#xA;हेत्वनुपपत्तेः ।&lt;br&gt;&#xA;अथ मन्यसे ।&lt;br&gt;&#xA;कथकव्यवहारं प्रति हेतुत्वात्प्रमाणादीनां सत्त्वम् ।&lt;br&gt;&#xA;सत्त्वाच्चाभ्युपगमो यत्सत्तदभ्युपगम्यत इति स्थितेरिति ।&lt;br&gt;&#xA;मैवम् ।&lt;br&gt;&#xA;कयापि नियमस्थित्या प्रवृत्तायां कथायां कथकवाग्व्यवहरं प्रति हेतुत्वात्प्रमाणादीनां सत्त्वं सत्त्वाच्चाभ्युपगमो भवता प्रसाध्यः ।&lt;br&gt;&#xA;कथातः पूर्वं तु तत्त्वावधारणं परपराजयं वाभिलषद्भयां कथकाभ्यां यावता विना तदभिलषितं न पर्यवस्यति तावदनुरोद्धव्यम् ।&lt;br&gt;&#xA;तच्च व्यवहारनियमसमयबन्धादेव द्वाभ्यामपि ताभ्यां सम्भाव्यत इति व्यवहारनियममेव बध्नीतः ।&lt;br&gt;&#xA;सच प्रमाणेन तर्केण च व्यवहर्तव्यमित्यादिरूपः ।&lt;br&gt;&#xA;नच प्रमाणादीनां सत्तापीत्थमेव ताभ्यामङ्गीकर्तुमुचिता ।&lt;br&gt;&#xA;तादृशव्यवहारनियममात्रेणैव कथाप्रवृत्त्युपपत्तेः ।&lt;br&gt;&#xA;प्रमाणादिसत्तामभ्युपेत्यापि तथाविधव्यवहारनियमव्यतिरेकेण कथाप्रवृत्तिं विना तत्त्वनिर्णयस्य जयस्य वाभिलषितस्य कथकयोरपर्यवसानात् ।&lt;br&gt;&#xA;नापि तृतीयः ।&lt;br&gt;&#xA;लोकव्यवहारो ऽपि प्रमाणव्यवहारो वा स्यात् पामरादिसाधारणव्यवहारो वा ।&lt;br&gt;&#xA;नाद्यः ।&lt;br&gt;&#xA;विचारप्रवृत्तिमन्तरेण तस्य दुर्निरूपत्वात् ।&lt;br&gt;&#xA;तदर्थमेव च पूर्वं नियमस्य गवेषणात् ।&lt;br&gt;&#xA;नापि द्वितीयः ।&lt;br&gt;&#xA;शरीरात्मत्वादीनामपि तथा सति भवता स्वीकर्तव्यतापातात् ।&lt;br&gt;&#xA;पश्चात्तद्विचारबाध्यतया नाभ्युपेयत इति चेत् ।&lt;br&gt;&#xA;तर्हि प्रमाणादिसत्तापि यदि विचारबाध्या भविष्यति तदा नाभ्युपेयैव अन्यथा तूपगन्तव्येति लोकव्यवहारसिद्धतया सत्त्वमभ्युपगम्यत इति&lt;br&gt;&#xA;तावन्न भवति ।&lt;br&gt;&#xA;न चतुर्थः ।&lt;br&gt;&#xA;यादृशो भवता प्रमाणादिसत्तामभ्युपगम्य व्यवहारनियमः कथायामवलम्ब्यते ।&lt;br&gt;&#xA;तस्यैव प्रमाणादिसत्त्वासत्त्वानुसरणौदासीन्येनास्माभिरप्यवलम्भात् ।&lt;br&gt;&#xA;तस्य यदि मां प्रति फलातिप्रसञ्जकत्वम् ।&lt;br&gt;&#xA;तदा त्वां प्रत्यपि समानः प्रसङ्गः ।&lt;br&gt;&#xA;तस्मात्प्रमाणादिसत्ताभ्युपगमस्य कथोपयोगाभावादनङ्गीकुर्वतां प्रमाणादिसत्तां न वादितेत्यनुपपन्नमिति ।&lt;br&gt;&#xA;&lt;em&gt;२,२३&lt;/em&gt;&lt;br&gt;&#xA;तदेतत्सर्वमनेनापहसित वेदितव्यम् ।&lt;br&gt;&#xA;तथा हि ।&lt;br&gt;&#xA;यत्तावद्वयवहारमात्रस्य प्रमाणादिसत्ताभ्युपगमव्याप्तत्वपक्षे दूषणमुक्तम् ।&lt;br&gt;&#xA;तदसत् ।&lt;br&gt;&#xA;यदि खल्वेवमस्माभिः साध्येत ।&lt;br&gt;&#xA;मायावादी प्रमाणादिसत्ताभ्युपगमवान् ।&lt;br&gt;&#xA;व्यवहर्तृत्वात् ।&lt;br&gt;&#xA;तद्वयवहारो वा प्रमाणादिसत्ताभ्युपगमपुरःसरो व्यवहारत्वात्तत्त्ववादिवत्तद्वयवहारवच्चेति ।&lt;br&gt;&#xA;यद्वा नायं व्यवहर्ता प्रमाणादिसत्तानभ्युपगन्तृत्वात् ।&lt;br&gt;&#xA;तद्वयवहारो वा न व्यवहारः ।&lt;br&gt;&#xA;प्रमाणादिसत्ताभ्युपगमपुरःसरताशून्यत्वादिति ।&lt;br&gt;&#xA;तदा स्यादेव व्यभिचारदोषः ।&lt;br&gt;&#xA;को नाम स्वस्थात्मैवमनुमिमीते ।&lt;br&gt;&#xA;किं नाम यदि प्रमाणादीनि सन्ति न स्युः ।&lt;br&gt;&#xA;तर्हि साधकानि न स्युः ।&lt;br&gt;&#xA;असतः सादकत्वानुपपत्तेः ।&lt;br&gt;&#xA;तेषां चासाधकत्वे तत्कार्यो व्यवहारो न निष्पद्येत ।&lt;br&gt;&#xA;तथाच वादिता न स्यात् ।&lt;br&gt;&#xA;अस्ति चेयम् ।&lt;br&gt;&#xA;तस्मात्तद्धेतूनां प्रमाणादीनां सत्ताभ्युपगन्तव्येत्याचार्येण प्रसङ्गत्वेनाभिमतत्वात् ।&lt;br&gt;&#xA;व्यभिचारस्थलस्य च प्रसङ्गविषयतुल्यताङ्गीकृता ।&lt;br&gt;&#xA;बाधस्तु प्रसङ्गस्यालङ्कार एवेत्युक्तम् ।&lt;br&gt;&#xA;साधनबाधनक्षमव्यवहारस्य प्रमाणादिसत्ताभ्युपमव्याप्तत्वपक्षे ऽप्युक्तदूषणमनेनैव निरस्तम् ।&lt;br&gt;&#xA;मायावादिनं तद्वयवहारं वा पक्षीकृत्य विशिष्टव्यवहारकर्तृत्वेन विशिष्टव्यवहारत्वेन वा हेतुना प्रमाणादिसत्ताभ्युपगन्तृत्वे तत्पूर्वकत्वे वा&lt;br&gt;&#xA;साध्यमाने तत्स्यात् ।&lt;br&gt;&#xA;विमतो व्यवहारो न साधनादिक्षमः ।&lt;br&gt;&#xA;प्रमाणादिसत्ताभ्युपगमपूर्वकतारहितत्वादिति वा साधने कथञ्चिदन्वये पूर्वोक्तोपाधिः स्यात् ।&lt;br&gt;&#xA;नचैवमित्युक्तम् ।&lt;br&gt;&#xA;किञ्चायमुपाधिर्न साधनाद्भिद्यते ।&lt;br&gt;&#xA;यदा हि प्रमाणादिसत्ता नाभ्युपगता तदा तदसत्त्वमेवाङ्गीकृतमिति स्वरूपसिद्धत्वम् ।&lt;br&gt;&#xA;तच्च सद्वचनाभासलक्षणविशेष एव ।&lt;br&gt;&#xA;नन्वेतदाशङ्कयोक्तं न ब्रूमो वयमित्यादि दुरुक्तं तत् ।&lt;br&gt;&#xA;सत्त्वासत्त्वे विहाय प्रमाणस्वरूपस्य बुद्धावारोपयितुमशक्यत्वेनोदासीनस्य तत्स्वीकारानुपपत्तेः ।&lt;br&gt;&#xA;एवञ्च वदता यदनिर्वचनीयमभिप्रेतं तदग्रे निराकरिष्यते ।&lt;br&gt;&#xA;यदप्यत्रोक्तं कीदृशीं मर्यादामित्यादि ।&lt;br&gt;&#xA;तत्र यः प्रमाणाद्यसत्त्वमभ्युपैति ।&lt;br&gt;&#xA;यश्च तत्सत्तां प्रतीत्यापि सत्ताऽद्युदासीनो ऽहमिति मन्यते तं प्रतीदं दूषणमिति वदामः ।&lt;br&gt;&#xA;न चोक्तदोषः ।&lt;br&gt;&#xA;नहि वयं प्रमाणादिसत्ताभ्युपगमं कथाप्रवृत्तिकारणतयावश्यं ततः पूर्वभाविनं ब्रूमः ।&lt;br&gt;&#xA;किं नाम यो यथाकथञ्चित्कथायां प्रवृत्तस्तं विपक्षे कथानुत्पत्तिप्रसङ्गं दण्डं प्रदर्श्य तत्कारणानां प्रमाणादीनां सत्तामङ्गीकारयामः ।&lt;br&gt;&#xA;न चैवं कथान्तरप्रसक्तयादिदोषः ।&lt;br&gt;&#xA;प्रमाणादिसत्तानभ्युपगमे कथाया एवानिष्पत्तेः ।&lt;br&gt;&#xA;एतेन शिष्यज्ञापनमपि समाहितम् ।&lt;br&gt;&#xA;प्रतिवादिनः कथाप्रवेशमभ्युपगम्य तत्र प्रवृत्तं प्रति प्रमितकथाकार्यबलेन कारणप्रमाणादिसत्ताया अभ्युपगन्तव्यत्वस्योक्तत्वात् ।&lt;br&gt;&#xA;द्वितीयपक्षोक्तदोषो ऽप्यसङ्गत एव ।&lt;br&gt;&#xA;नहि वयं प्रमाणादिसत्ताभ्युपगममपि कथकप्रवर्तनीयवाग्व्यवहारकारणकोटौ निवेशयामः ।&lt;br&gt;&#xA;येन तत्सत्तानभ्युपगन्तृणां वाग्व्यवहारस्वरूपं न निष्पद्येतेति प्रसङ्गः स्यात् ।&lt;br&gt;&#xA;अपि तर्हि प्रमाणादीनामेव कथाकारणता ।&lt;br&gt;&#xA;सा च सत्त्वाभावे नोपपद्यत इति तत्सत्त्वमङ्गीकरणीयमिति वदामः ।&lt;br&gt;&#xA;यत्पुनः कथकवाग्व्यवहारं प्रतीत्याद्याशङ्कयोक्तम् ।&lt;br&gt;&#xA;‘एवं वदता कथाप्रवृत्त्युत्तरकालं प्रमाणादिसत्ताङ्गीकारयितव्या ।&lt;br&gt;&#xA;तथाच कथाफलस्य प्रमाणादिसत्ताभ्युपगमस्य न कथाकारणत्वम् ।&lt;br&gt;&#xA;किन्तु प्रमाणैर्व्यवहर्तव्यमित्यादिव्यवहारनियमस्यैवेति ।&lt;br&gt;&#xA;तदस्माभिरभ्युपगतमेव ।&lt;br&gt;&#xA;यस्तु सत्ताभ्युपगममपि कथाकारणं ब्रूते ।&lt;br&gt;&#xA;स एवैवं पर्यनुयोज्यः ।&lt;br&gt;&#xA;यत्पुनर्नच प्रमाणादीनामित्यादिना कल्पनागौरवमवादि ।&lt;br&gt;&#xA;तत्र किं प्रमाणादिसत्ताभ्युपगमे कल्पनागौरवमुत तत्सत्ताभ्युपगमस्य कारणकोटिप्रवेशने ।&lt;br&gt;&#xA;नाद्यः ।&lt;br&gt;&#xA;कारणत्वान्यथानुपपत्त्या तत्सत्तायाः प्रमितत्वात् ।&lt;br&gt;&#xA;प्रमितस्य परीक्षकैरङ्गीकरणीयत्वात् ।&lt;br&gt;&#xA;द्वितीये तु संवाद एव ।&lt;br&gt;&#xA;तृतीये ऽप्याद्यं तावदङ्गीकुर्मः ।&lt;br&gt;&#xA;तत्रोक्तं दूषितप्रायम् ।&lt;br&gt;&#xA;द्वितीयाङ्गीकारे ऽपि न दोषः ।&lt;br&gt;&#xA;देहात्मत्वादिकं तु पश्चाद्विचारबाध्यतया नाभ्युपगम्यत इति ।&lt;br&gt;&#xA;यदत्रोक्तं प्रमाणादिसत्तापीत्यादि ।&lt;br&gt;&#xA;तेन किमुक्तं भवति ।&lt;br&gt;&#xA;किं विचारसाध्यः प्रमाणादिसत्ताभ्युपगमो न विचारप्रवृत्तेः कारणमिति ।&lt;br&gt;&#xA;किं वा विचारबाध्यताया एव प्रमाणादिसत्ताभ्युपगमप्रयोजकत्वेन व्यवहारस्याप्रयोजकत्वमिति ।&lt;br&gt;&#xA;आद्ये सम्प्रतिपत्तिः ।&lt;br&gt;&#xA;न द्वितीयः ।&lt;br&gt;&#xA;औत्सर्गिकं प्रामाण्यं बाधकादपोद्यत इत्यत्रदर्शने तस्यैव प्रयोजकत्वात् ।&lt;br&gt;&#xA;चतुर्थपक्षोक्तदोषो ऽप्यनेनैव परिहृतः ।&lt;br&gt;&#xA;नहि वयं प्रमाणादिसत्ताभ्युपगमं कथाफलनिष्पत्तिहेतुं ब्रूमः ।&lt;br&gt;&#xA;किन्तु प्रमाणादीन्येव ।&lt;br&gt;&#xA;तेषां च तद्धेतुता नासतामुपपद्यत इति तत्सत्तावश्यमभ्युपगमनीयेति ।&lt;br&gt;&#xA;स्यादेतत् ।&lt;br&gt;&#xA;नियतावाग्व्यहारक्रियासमयबन्धेन कथां प्रवर्तयतापि व्यवहारसत्ताभ्युपगन्तव्या ।&lt;br&gt;&#xA;नहि सत्तामनभ्युपगम्य व्यवहारक्रियाभिधातुं शक्या ।&lt;br&gt;&#xA;क्रिया हि निष्पादना ।&lt;br&gt;&#xA;असतः सद्रूपताप्रापणमिति यावत् ।&lt;br&gt;&#xA;प्रमाणैव्यर्वहर्तव्यमिति च नियमबन्धनं प्रमाणकरणभावस्य नियमान्तर्भावान्नियतपूर्वसत्त्वरूपं कारणत्वं प्रमाणानामनादाय न पर्यवस्यति ।&lt;br&gt;&#xA;दूषणानां चास्तित्वेन भङ्गावधारणनियमबन्धने साधनाङ्गानां च व्याप्त्यादीनां सत्त्वेन तद्विषयस्य तत्त्वरूपताव्ववहारनियमनादौ च&lt;br&gt;&#xA;कण्ठोक्तयैव तस्य तस्य सत्त्वमङ्गीकृतमिति रि??मिदमुच्यते ।&lt;br&gt;&#xA;प्रमाणादीनां सत्तामनभ्युपगम्य कथाऽरम्भः शक्यत इत्येवमाशङ्कय यदुक्तमेतैरपि बाधकैः कथायामारब्धायामभिमतस्य प्रसाधनीयत्वेन&lt;br&gt;&#xA;पूर्वोक्तबाधाया न निस्तारः स्यादिति ।&lt;br&gt;&#xA;तदप्यनेनैव परिहृतम् ।&lt;br&gt;&#xA;कथास्वरूपपलनिष्पत्तये स्वेच्छास्वीकृतस्यैव व्यवहारनियमस्य प्रमाणादिसत्तास्वीकार एव पर्यवसानमिति कथायां प्रवृत्तं&lt;br&gt;&#xA;स्वव्याघातमप्यचेतयन्तं प्रत्यस्माभिरुच्यमानत्वात् ।&lt;br&gt;&#xA;ननु कथादेः कार्यस्य सत्त्वे कथञ्चित्कारणस्य प्रमाणादेः सत्त्वमङ्गीकरणीयं स्यात् ।&lt;br&gt;&#xA;कार्यस्यैव सत्त्वाभावे किं कारणसत्तयेति चेत् ।&lt;br&gt;&#xA;कुतः प्रमाणात्कथादिसत्ताभावो भवता निश्चितः ।&lt;br&gt;&#xA;श्रुत्यादेरिति चेन्न ।&lt;br&gt;&#xA;तस्यैवानेकातिप्रसङ्गगहननिविष्टत्वात् ।&lt;br&gt;&#xA;तथाच सिद्धे तत्प्रामाण्ये कथादिकार्यासत्त्वसिद्धिः ।&lt;br&gt;&#xA;ततो ऽन्यथासिद्धया तर्कस्याभासतासिद्धिस्तस्यां च श्रुत्यादिप्रामाण्यसिद्धिरिति चक्रकापत्त्या नैकस्यापि सिद्धिः ।&lt;br&gt;&#xA;असतः कारणत्वं तु सूत्रकृतैव निराकरिष्यत इत्यलं प्रसङ्गेन ।&lt;br&gt;&#xA;&lt;em&gt;२,४६&lt;/em&gt;&lt;br&gt;&#xA;$व्यावहारिकसत्यस्य साधकत्वभङ्गः$&lt;br&gt;&#xA;व्यवहारसतश्चापि साधकत्वं तु पूर्ववत्  (अनुव्याख्यानम्)१,१.२१अब्&lt;br&gt;&#xA;न्यायसुधा-&lt;br&gt;&#xA;स्यादेतदेवम् ।&lt;br&gt;&#xA;यदि नेहनानोत्यादिबलेनात्मातिरिक्तस्य सर्वस्यासत्त्वमभ्युपगच्छामः ।&lt;br&gt;&#xA;न चैवं किं नाम व्यावहारिकी सत्ताभ्युपगम्यत एव ।&lt;br&gt;&#xA;तथा च सर्वान्तःपातिनो व्यवहारसतः प्रमाणादेः साधकत्वसम्भवान्नोक्तप्रसङ्ग इत्यत आह व्यवहारसतश्चेति&lt;br&gt;&#xA;चशब्दो हेतौ ।&lt;br&gt;&#xA;अपिशब्दः समुच्चये ।&lt;br&gt;&#xA;तुशब्दो ऽवधारणे ।&lt;br&gt;&#xA;व्यवहारसतो ऽपि साधकत्वं पूर्वस्यासत इव प्रतिवादिनो न सिद्धमेव यतो ऽतो नोक्तप्रसङ्गनिस्तार इति ।&lt;br&gt;&#xA;अयमर्थः ।&lt;br&gt;&#xA;यदि व्यावहारिकं सन्नाम सदेव तदा मिथ्यात्वप्रतिपादनं व्याहतम् ।&lt;br&gt;&#xA;फलितं चास्मन्मनोरथद्रुमेण ।&lt;br&gt;&#xA;व्यर्थं च व्यावहारिकपदम् ।&lt;br&gt;&#xA;अथ तदसत्तदा किमनेनाधिकमाचरितम् ।&lt;br&gt;&#xA;सत्त्वाभावे साधकत्वं न स्यादित्यनिष्यप्रसङ्गस्य तदवस्थत्वादिति ।&lt;br&gt;&#xA;ननु च द्विविधं सन्मुख्यममुख्यं च ।&lt;br&gt;&#xA;तत्र यस्य सर्वप्रकारेण बाधितत्वं नास्ति तन्मुख्यं सत्पारमार्थिकमिति च गीयते ।&lt;br&gt;&#xA;यस्य तु सत्प्रतीतिरेव सत्ता तदमुख्यं सत् ।&lt;br&gt;&#xA;नच ततः सत्ता सिद्धयति ।&lt;br&gt;&#xA;तथाहि ।&lt;br&gt;&#xA;किं सत्तावगममात्रात्तत्सत्ताभ्युपगम्येति मन्यसे ऽबाधितात्तदवगमाद्वा ।&lt;br&gt;&#xA;नाद्यः ।&lt;br&gt;&#xA;मरुमरीचिकाऽदौ जलरूपतासद्भावाभ्युपगमप्रसङ्गात् ।&lt;br&gt;&#xA;द्वितीये ऽपि वादिप्रतिवादिमध्यस्थमास्यि तस्यापि कथाकाल एव बाधितत्वावगमाभावात् ।&lt;br&gt;&#xA;अथवा कस्यचिदपि कालान्तरे ऽपि च बाधितत्वबोधविरहात् ।&lt;br&gt;&#xA;नाद्यः ।&lt;br&gt;&#xA;अतिप्रसङ्गात् ।&lt;br&gt;&#xA;पुरुषत्रयावगतस्याप्येकक्षणावगतस्य पुरुषान्तरेण तेनापि क्षणान्तरे ऽपि बहुलं बाधदर्शनात् ।&lt;br&gt;&#xA;नचासावर्थो ऽसत्यो ऽपि द्वित्रादिपुरुषमात्रपूर्वजाततत्प्रतीत्यनुरोधाद्बाधदर्शने सञ्जाते ऽपि तथैव सन्नित्यभ्युमभ्युपगम्यते ।&lt;br&gt;&#xA;तस्माद् द्वितीयः पक्षः परिशिष्यते ।&lt;br&gt;&#xA;न चासावमुख्ये ऽस्तीति कुतः पारमार्थ्यप्राप्तिः ।&lt;br&gt;&#xA;नच वाच्यं सत्प्रतीतेरपि प्रतीत्यन्तरमेव सत्तेत्यनवस्थेति ।&lt;br&gt;&#xA;प्रतीतेः पारमार्थिकत्वात् ।&lt;br&gt;&#xA;नहि तस्या बाधो ऽस्ति ।&lt;br&gt;&#xA;अस्ति चेत्सैव प्रतीतिरबाधिता परमार्थसती ।&lt;br&gt;&#xA;नच प्रतीतेः स्वरूपभेदो ऽस्तीत्यतो विज्ञानं ब्रह्मैव परमार्थसत् ।&lt;br&gt;&#xA;अमुख्यं पुनर्द्वेधा ।&lt;br&gt;&#xA;मायोपाधिमविद्योपाधिकं चेति ।&lt;br&gt;&#xA;तत्राऽद्यमम्बरादिकम् ।&lt;br&gt;&#xA;तच्चाब्रह्मज्ञानाद्बाधवैधुर्येण हानादिव्यवहारनिर्वाहकत्वाद्वयावहारिकमिति गीयते ।&lt;br&gt;&#xA;कतिपयप्रतिपत्तृकतिपयकालतथात्वावगमादेव हि लौकिको व्यवहारः प्रतीयते ।&lt;br&gt;&#xA;द्वितीयं शुक्तिरजतादि ।&lt;br&gt;&#xA;नतु प्रतीतिसमयमात्रपरिवर्ति ।&lt;br&gt;&#xA;न पुनर्हानादिहेतुरिति प्रातितिकमुच्यते ।&lt;br&gt;&#xA;तदेवं सत्त्रैविध्यादम्बरादिकं विश्वं सदपि पारमार्थिकत्वाभावान्मिथ्येति युज्यते ।&lt;br&gt;&#xA;व्यावहारिकसत्त्वाच्च तदन्तर्गतस्य प्रमाणाऽदेः कथाङ्गतोपपद्यते ।&lt;br&gt;&#xA;पारमार्थिकप्रातीतिकव्यावृत्त्यर्थत्वेन व्यावहारिकपदं च सम्भवतीति अत्रेदं वक्तव्यम् ।&lt;br&gt;&#xA;किं पारमार्थिकसदेव सदसच्च बाधकभेदेन द्विविधमिति सत्त्रैविध्यमुत सत्येवान्तरभेदेन ।&lt;br&gt;&#xA;आद्ये प्रागुक्तदोषनिस्तारः ।&lt;br&gt;&#xA;नहि सदिति ज्ञानमात्रेणासदर्थक्रियार्हम् ।&lt;br&gt;&#xA;येन तथाविधं प्रमाणादि, कथाङ्गतां गच्छेत् ।&lt;br&gt;&#xA;तथात्वे विषमपि पीयूषतयावगतं तदर्थक्रियां कुर्यात् ।&lt;br&gt;&#xA;बाधविलम्बतार्थक्रियाकारित्वप्रसङ्गात् ।&lt;br&gt;&#xA;यदपि तथैव लौकिको व्यवहारः प्रतीयत इति तदग्रे निराकरिष्यते ।&lt;br&gt;&#xA;अर्थक्रियाप्यसतीति चेतरेतराश्रयादिना निरस्तम् ।&lt;br&gt;&#xA;सतो ऽर्थक्रियासम्भवादसत्येव कथञ्चित्साङ्गीकार्येति चेत् ।&lt;br&gt;&#xA;श्रुतिप्रामाण्यनिश्चयोत्तरकालमेवैतत् ।&lt;br&gt;&#xA;प्राक्तन्निश्चयात्परमार्थसत एवार्थक्रियेति मन्यमानः प्रतिवादी कथं बोधनीयः ।&lt;br&gt;&#xA;अन्योन्याश्रयादिप्रसङ्गादित्युक्तम् ।&lt;br&gt;&#xA;&lt;em&gt;२,५९&lt;/em&gt;&lt;br&gt;&#xA;$सत्त्रैविध्ये अनिर्वचनीये च प्रमाणनिरासः$&lt;br&gt;&#xA;सत्त्रैविध्यं च मानेन सिद्धयेत् केनेति पृच्छ्यते  (अनुव्याख्यानम्)१,१.२२च्द्&lt;br&gt;&#xA;तस्याप्युक्तप्रकारेण नैव सिद्धिः कथञ्चन ।&lt;br&gt;&#xA;वैलक्षण्यं सदसतोरप्येतेन निषिध्यते  (अनुव्याख्यानम्)१,१.२३&lt;br&gt;&#xA;न्यायसुधा-&lt;br&gt;&#xA;द्वितीयं दूषयति सत्त्रैविध्यं चेति&lt;br&gt;&#xA;केनेत्यस्य परमार्थसता वा व्यावहारिकसता वा प्रातिभासिकसता वा ।&lt;br&gt;&#xA;आद्ये ऽपि किमात्मेतरेणोताऽत्मनेत्यर्थः ।&lt;br&gt;&#xA;पृच्छ्यते ऽस्माभिरिति शेषः ।&lt;br&gt;&#xA;यथा मिथ्याभूतस्य साधकत्वं केन सिद्धयेदिति पृष्टं तथेति चार्थः ।&lt;br&gt;&#xA;व्यावहारिकसतः साधकत्वसिद्धये यदुपन्यस्तं तच्चेति वा ।&lt;br&gt;&#xA;पृच्छाविषयत्वमेव न दोष इत्यत आह तस्यापीति&lt;br&gt;&#xA;असतः साधकत्वस्येव तस्य सत्त्रैविध्यस्यापि कथञ्चन विकल्पितपक्षेषु कस्मिंश्चन पक्षे नैव सिद्धिः ।&lt;br&gt;&#xA;कुतः ।&lt;br&gt;&#xA;उक्तप्रकारेणैव ।&lt;br&gt;&#xA;तथा हि ।&lt;br&gt;&#xA;न तावत्परमार्थसत्ताऽत्मेतरेण ।&lt;br&gt;&#xA;द्वैताऽपत्तेः ।&lt;br&gt;&#xA;नाप्यात्मनैव ।&lt;br&gt;&#xA;तस्य निर्विशेषस्य साधकतायोगात् ।&lt;br&gt;&#xA;व्यावहारिकप्रातीतिकयोस्तु स्वरूपमेवाद्यापि न सिद्धमिति ।&lt;br&gt;&#xA;नामुख्यं सदसन्नपि सत् ।&lt;br&gt;&#xA;येनोक्तदोषप्रसङ्गः ।&lt;br&gt;&#xA;किन्त्वनिर्वचनीयम् ।&lt;br&gt;&#xA;नच तदपि दुर्वचम् ।&lt;br&gt;&#xA;सदसद्वैलक्षण्यस्यैव तत्त्वात् ।&lt;br&gt;&#xA;तच्चोक्तविधया व्यावहारिकप्रातिभासिकभेदाद् द्विविधम् ।&lt;br&gt;&#xA;तत्र व्यावहारिकस्य प्रपञ्चस्य सदसद्विलक्षस्य सद्विलक्षणत्वादुपपन्नं श्रुत्यादिना मिथ्यात्वसमर्थनम् ।&lt;br&gt;&#xA;असद्विलक्षणत्वात्तदन्तर्गतस्य प्रमाणादेः साधकत्वं चेति ।&lt;br&gt;&#xA;स्यादेतदेवं कथञ्चिद्यदि विश्वस्य सदसद्विलक्षणत्वं स्यात् ।&lt;br&gt;&#xA;तदेव न सिद्धयतीत्याह वैलक्षण्यं सदसतोरिति&lt;br&gt;&#xA;विश्वस्येति शेषः ।&lt;br&gt;&#xA;सदसतोरिति सम्बन्धमात्रे षष्ठी ।&lt;br&gt;&#xA;तथाच सदसद्भयामित्यर्थः ।&lt;br&gt;&#xA;एतेन ।&lt;br&gt;&#xA;प्रमाणविकल्पनिरासेन ।&lt;br&gt;&#xA;तथाहि ।&lt;br&gt;&#xA;विश्वस्य सदसद्वैलक्षण्यं किं सता प्रमाणेन साध्यते ।&lt;br&gt;&#xA;उतासता ।&lt;br&gt;&#xA;अथ सदसद्विलक्षणेन ।&lt;br&gt;&#xA;नाद्यः ।&lt;br&gt;&#xA;वादिनो ऽनुपपत्तेः ।&lt;br&gt;&#xA;न द्वितीयतृतीयौ ।&lt;br&gt;&#xA;प्रतिवादिनो ऽसम्प्रतिपत्तेरिति ।&lt;br&gt;&#xA;नन्वत्र सदसद्वैलक्षण्ये साधकत्वं न स्यादिति प्रसङ्गो वाच्यः ।&lt;br&gt;&#xA;नच तत्र व्याप्तिः ।&lt;br&gt;&#xA;मैवम् ।&lt;br&gt;&#xA;साक्षिणि व्याप्त्यवधारणोपपत्तेः ।&lt;br&gt;&#xA;सत्त्वाभावे साधकत्वं न स्यादिति वा प्रसङ्गं वक्ष्यामः ।&lt;br&gt;&#xA;तत्रासत्त्वमुपाधिरिति चेन्न ।&lt;br&gt;&#xA;तस्य सत्त्वाभावानतिरेकात् ।&lt;br&gt;&#xA;तद्भङ्गस्य च प्रागनिर्वचनीयसिद्धेरशक्यत्वात् ।&lt;br&gt;&#xA;एतेन सद्विलक्षणत्वान्मिथ्यात्वोपपादनसद्विलक्षणत्वात्साधकत्वं चोपपन्नमिति परास्तम् ।&lt;br&gt;&#xA;सद्वैलक्षण्ये ऽसत्त्वापत्त्या साधकत्वाभावास्यासद्वैलक्षण्ये च सत्त्वापातेन मिथ्यात्वोपपादनस्यासम्भवस्यापत्तेः ।&lt;br&gt;&#xA;प्रागनिर्वाच्यसिद्धेर्व्याप्तिद्वयनिरासायोगात् ।&lt;br&gt;&#xA;असद्वैलक्षण्यमात्रेण हानादिव्यवहारोपपत्तौ शुक्तिरजतादावपि तत्प्रसङ्गः ।&lt;br&gt;&#xA;मायाविद्यावैलक्षण्यान्नैवमिति चेन्न ।&lt;br&gt;&#xA;तस्य निराकरिष्यमाणत्वात् ।&lt;br&gt;&#xA;वैलक्षण्यमात्रस्य प्र्रकृतानुपयोगादिति ।&lt;br&gt;&#xA;आस्तां वा सत्त्वादिविकल्पनिरासेन दूषणाभिधानम् ।&lt;br&gt;&#xA;प्रमाणमेव प्रपञ्चानिर्वचनीयतायां नोपपद्यते ।&lt;br&gt;&#xA;नहि नेहनानेत्यादिश्रुतिः सदसद्वैलक्षण्यलक्षणानिर्वचनीयतां विश्वस्य वक्ति ।&lt;br&gt;&#xA;&lt;em&gt;२,७०&lt;/em&gt;&lt;br&gt;&#xA;वैलक्षण्यं सतश्चापि स्वयं सद्भेदवादिनः ।&lt;br&gt;&#xA;असतश्चापि विश्वस्य तेनानिष्यं कथं भवेत्  (अनुव्याख्यानम्)१,१.२४&lt;br&gt;&#xA;न्यायसुधा-&lt;br&gt;&#xA;अथ मन्येत ।&lt;br&gt;&#xA;विवादपदं सदसद्विलक्षणं ज्ञानबाध्यत्वाद्यदेवं तदेवं यथा शुक्तिरजतमित्यनुमानं विश्वस्य सदसद्विलक्षणत्वे मानम् ।&lt;br&gt;&#xA;तद्बलाच्छ्रुतिरपि तत्रैव पर्यवस्यतीति ।&lt;br&gt;&#xA;तदसत् ।&lt;br&gt;&#xA;अनुमानस्याभासत्वादित्याशयवान्प्रथमप्राप्तत्वात्प्रतिज्ञां तावन्निराकरोति वैलक्षण्यं सतश्चेति&lt;br&gt;&#xA;चशब्दाववधारणे ।&lt;br&gt;&#xA;अपिशब्दौ मिथः समुच्चये ।&lt;br&gt;&#xA;अयमर्थः ।&lt;br&gt;&#xA;किमत्र सदसच्छब्दौ भावाभाववाचिनौ ।&lt;br&gt;&#xA;किंवा विद्यमानाविद्यमानवाचिनौ ।&lt;br&gt;&#xA;आद्ये दूषणम् ।&lt;br&gt;&#xA;सतो भावात्मकस्य विश्वस्यासतो ऽभावाद्वैलक्षण्यमपि भावाभावभेदवादिनो मम मते स्वयं सदस्त्येव ।&lt;br&gt;&#xA;एवमसतो ऽभावात्मकस्य विश्वस्य सतो भावाद्वैलक्षण्यमपि भेदवादिनः स्वयं सदेव ।&lt;br&gt;&#xA;अतस्तेन साधितेन ममानिष्यं कथं भवेत् ।&lt;br&gt;&#xA;किं नामैवं विभागेन सदसद्वैलक्षण्यसिद्धयापि प्रतिज्ञातार्थसिद्धेरर्थान्तरता परस्य स्यादिति  १&lt;br&gt;&#xA;यदि च प्रत्येकं भावाभाववैलक्षण्यं विवक्षितम् ।&lt;br&gt;&#xA;तदा सतो भावस्यापि विश्वस्य सतो भावाद्वैलक्षण्यं भावभेदवादिनो मम स्वयं सदेव ।&lt;br&gt;&#xA;भावान्तरवैलक्षण्याङ्गीकारात् ।&lt;br&gt;&#xA;असतो ऽभावादपि वैलक्षण्यं सुतरां भावाभावभेदवादिनः स्वयं सदेव ।&lt;br&gt;&#xA;एवमसतो ऽभावस्य विश्वस्यासतो ऽभावाद्वैलक्षण्यमभावभेदवादिनः स्वयं सदेव ।&lt;br&gt;&#xA;अभावान्तरवैलक्षण्याङ्गीकारात् ।&lt;br&gt;&#xA;सतो भावाद्वैलक्षण्यमपि सुतरां स्वयं सदेवेति तेनानिष्यं कथं भवेत्  २&lt;br&gt;&#xA;&lt;em&gt;२,७७&lt;/em&gt;&lt;br&gt;&#xA;भावाभाववैलक्षण्यं नाम तत्त्वानधिकरणत्वं विवक्षितमिति चेत् ।&lt;br&gt;&#xA;तथापि सतो भावस्यापि विश्वस्यासतो ऽभावाद्वैलक्षण्यमभावत्वानधिकरणत्वमपि स्वयं सदेव ।&lt;br&gt;&#xA;असतो ऽभावस्य विश्वस्य सतो भावाद्वैलक्षण्यमपि भावत्वानधिकरणत्वमपि मम स्वयं सदेव ।&lt;br&gt;&#xA;भावाभावभेदवादित्वात् ।&lt;br&gt;&#xA;यदि हि भावे ऽप्यभावत्वमभावे ऽपि भावत्वमङ्गीकुर्यां कुतस्तदा भावाभावभेदवादः ।&lt;br&gt;&#xA;तथाच कथं तेन साध्यमानेनानिष्यं मम भवेत्  ३&lt;br&gt;&#xA;अथ प्रत्येकं भावाभावत्वानधिकरणत्वं विवक्षितमिति मन्येत ।&lt;br&gt;&#xA;तदा सतो भावस्यापि विश्वस्य भावाभाववैलक्षण्यं भावाभावरूपत्वानधिकरणत्वं मम स्वयं सदेव ।&lt;br&gt;&#xA;तथासतो ऽभावस्यापि विश्वस्योक्तरूपं वैलक्षण्यं स्वयं सदेव ।&lt;br&gt;&#xA;भावभावभेदवादिनैकैकार्थस्योभयरूपतानङ्गीकारात् ।&lt;br&gt;&#xA;भावे हि भावत्वमेव ।&lt;br&gt;&#xA;नाभावत्वमपि ।&lt;br&gt;&#xA;अभावे चाभावत्वमेव ।&lt;br&gt;&#xA;न भावत्वमपीत्यतस्तेन साधितेनानिष्यं मम कथं भवेत्  ४&lt;br&gt;&#xA;अथैकैकस्य वस्तुनो भावत्वानधिकरणत्वमभावत्वानधिकरणत्वं च साध्यतया विवक्षितमिति मन्वीत ।&lt;br&gt;&#xA;तथापि सतो भावस्यापि विश्वस्यासतो ऽभावाद्वैलक्षण्यमभावत्वानधिकरणत्वं मम सदेव ।&lt;br&gt;&#xA;एवमसतो ऽभावस्यापि विश्वस्य सतो भावाद्वैलक्षण्यं भावत्वानधिकरणत्वं स्वयं सदेव ।&lt;br&gt;&#xA;भावाभावभेदवादित्वात् ।&lt;br&gt;&#xA;अतः कथं तेनानिष्यं भवेत् ।&lt;br&gt;&#xA;अंशे सिद्धार्थतया परस्य निग्रहात् ।&lt;br&gt;&#xA;उभयसाधनाददोष इति चेन्न ।&lt;br&gt;&#xA;असिद्धसन्निधाने ऽपि सिद्धस्य तत्त्वानपायात् ।&lt;br&gt;&#xA;विशिष्टसाधनान्नैवमिति चेन्न ।&lt;br&gt;&#xA;तथापि वैयर्थ्यानिस्तारात्  ५&lt;br&gt;&#xA;&lt;em&gt;२,८६&lt;/em&gt;&lt;br&gt;&#xA;अथ भावाभिमते भावत्वानधिकरणत्वमभावाभिमते चाभावत्वानधिकरणत्वं साध्यते ।&lt;br&gt;&#xA;अतो नोक्तदोष इति चेन्न ।&lt;br&gt;&#xA;तथापि सतो भावस्यापि विश्वस्य सतो वैलक्षण्यं भावत्वानधिकरणत्वं मम स्वयं सदेव ।&lt;br&gt;&#xA;कथं भावत्वभेदवादिनो नैकमेव भावत्वं सर्वभावेष्वनुगतम् ।&lt;br&gt;&#xA;किं नाम प्रतिभावं भावत्वानि भिद्यन्ते ।&lt;br&gt;&#xA;प्रतिपादयिष्यते चैतत् ।&lt;br&gt;&#xA;तथाच भावो ऽपि भावत्वान्तराधारो भविष्यति ।&lt;br&gt;&#xA;एवमसतो ऽभावरूपस्यापि विश्वस्यासतो वैलक्षण्यमभावत्वानधिकरणत्वं मम स्वयं सदेव ।&lt;br&gt;&#xA;कथम् ।&lt;br&gt;&#xA;अभावत्वभेदवादिनाभावे ऽप्यभावत्वान्तराभावस्वीकारात् ।&lt;br&gt;&#xA;तथा च तेनानिष्यं कथं भवेत् ।&lt;br&gt;&#xA;परस्यैव सिद्धार्थतानिस्तारात्  ६&lt;br&gt;&#xA;अथ भावाभावाभिमतयोः सर्वथा भावाभावत्वे न स्त इत्यर्थो विवक्षितः ।&lt;br&gt;&#xA;तथापि सत एव भावस्यैवासतो वैलक्षण्यमभावत्वानधिकरणत्वं स्वयं सदेव ।&lt;br&gt;&#xA;यतस्तस्माद्विश्वस्य तेन साधितेन भेदवादिनो ऽनिष्यं कथं भवेत् ।&lt;br&gt;&#xA;इदमुक्तं भवति ।&lt;br&gt;&#xA;यदि प्रागभावादिकं पक्षीकृत्याभावत्वानधिकरणमिति साध्यते ।&lt;br&gt;&#xA;तदा तस्य भावत्वं प्रतिज्ञातं स्यात् ।&lt;br&gt;&#xA;भावस्यैवाभावत्वानधिकरणत्वनियमात् ।&lt;br&gt;&#xA;द्वौ नञौ हि प्रकृतमर्थं सातिशयं गमयतः ।&lt;br&gt;&#xA;एवं वियदादिकं पक्षीकृत्य भावत्वानधिकरणत्वे साध्यमाने तस्याभावत्वं प्रतिज्ञातं स्यात् ।&lt;br&gt;&#xA;अभावस्यैव भावत्वानधिकरणत्वनियमात् ।&lt;br&gt;&#xA;भावनिषेध एव ह्यभावः ।&lt;br&gt;&#xA;तथाच विश्वस्य भावाभावविभागस्य च परेणाभ्युपगतत्वान्न भावाभावभेदवादिनो ममानिष्यं किञ्चित् ।&lt;br&gt;&#xA;किन्तु भावाभावव्यतिकरमात्रम् ।&lt;br&gt;&#xA;तत्साधनं च प्रकृतानुपयुक्तमिति  ७&lt;br&gt;&#xA;&lt;em&gt;२,९१&lt;/em&gt;&lt;br&gt;&#xA;भावाभावाभिमतयोरभावभावत्वानधिकरणत्वे वादिप्रतिवादिसम्मते भावाभावत्वानधिकरणत्वमप्यधिकं साध्यते ।&lt;br&gt;&#xA;अतो नोक्तदोष इति चेन्न ।&lt;br&gt;&#xA;यतः सतो भावस्यैव विश्वस्य वियदादेरसतो वैलक्षण्यमभावत्वानधिकरणत्वं स्वयं सदेव ।&lt;br&gt;&#xA;प्रमितमेव ।&lt;br&gt;&#xA;यतश्चासतो ऽभावस्यैव विश्वस्य प्रागभावादेः सतो वैलक्षण्यं भावत्वानधिकरणत्वं स्वयं सदेव ।&lt;br&gt;&#xA;प्रमितमेव ।&lt;br&gt;&#xA;यतश्चासतो ऽभावस्यैव विश्वस्य प्रागभावादेः सतो वैलक्षण्यं भावत्वानधिकरणत्वं स्वयं सदेव ।&lt;br&gt;&#xA;अतो भेदवादिनस्तेन विपरीतेन प्रतिज्ञातेनानिष्यं कथं भवेत् ।&lt;br&gt;&#xA;प्रतिज्ञातार्थसिद्धौ खल्वनिष्यं भवेत् ।&lt;br&gt;&#xA;नहि प्रमाणबाधितो ऽसौ सिद्धयति ।&lt;br&gt;&#xA;व्यावहारिकभावत्वाभावत्वगोचरं प्रमाणं तत्त्वविषयेणानुमानेनैव बाध्यत इति चेन्न ।&lt;br&gt;&#xA;यतो ऽस्माकं तावद्भावाभावत्वविषयं प्रमाणं तत्त्वगोचरमेव ।&lt;br&gt;&#xA;अन्यथा चक्रकादिप्रसङ्गादतिप्रसङ्गाच्चेति  ८&lt;br&gt;&#xA;द्वितीये ऽप्येतदेवोत्तरम् ।&lt;br&gt;&#xA;विश्वस्य सतः सत्याद्वैलक्षण्यमपि मम स्वयं स्वमतमेव ।&lt;br&gt;&#xA;तथासतो ऽविद्यमानादपि वैलक्षण्यं स्वयमेव ।&lt;br&gt;&#xA;अतस्तेन साधितेन ममानिष्यं कथं भवेत् ।&lt;br&gt;&#xA;भवतु विश्वस्यात्मनः शशविषाणादेर्वैलक्षण्यं स्वमतम् ।&lt;br&gt;&#xA;सतो वैलक्षण्यं तु कथम् ।&lt;br&gt;&#xA;सत्त्वाङ्गीकारादिति चेन्मैवम् ।&lt;br&gt;&#xA;सतो विद्यमानस्याप्यसतो भेदं वदतो मम यथा विश्वस्यासतो वैलक्षण्यं स्वयमेव ।&lt;br&gt;&#xA;तथा सतो ऽपि विश्वस्य सतो वैलक्षण्यं सतां भेदवादिनः स्वयमेव ।&lt;br&gt;&#xA;सदन्तरवैलक्षण्यात्  ९&lt;br&gt;&#xA;सत्त्वासत्त्वानधिकरणत्वं सदसद्विलक्षणत्वमिति चेत् ।&lt;br&gt;&#xA;तदापि सतो विश्वस्यासतो वैलक्षण्यं सदसद्भेदवादिनः स्वयं सदेव ।&lt;br&gt;&#xA;अतस्तेन साधितेन ममानिष्यं कथं भवेत् ।&lt;br&gt;&#xA;परस्यैवांशतः सिद्धार्थता भवेत् ।&lt;br&gt;&#xA;तर्हि सत्त्वानाधारत्वमेव साध्यत इति चेन्न ।&lt;br&gt;&#xA;असत एव हि सतो वैलक्षण्यं सत्त्वानधिकरणत्वं भेदवादिनो मम स्वयं सदेव नियमेन भवति ।&lt;br&gt;&#xA;तथाच विश्वस्य तेन सत्त्वानधिकरणत्वेन साधितेनासत्त्वापत्त्या परस्यैवानिष्यं भवेत् ।&lt;br&gt;&#xA;अनिष्यप्रसङ्गेन परं निगृहीतवतो ममानिष्यं कथं भवेत्  १०&lt;br&gt;&#xA;&lt;em&gt;२,९५&lt;/em&gt;&lt;br&gt;&#xA;अथासत्त्वानधिकरणत्वे वादिप्रतिवादिसिद्धे सत्त्वानधिकरणत्वमप्यधिकं साध्यत इति चेन्न ।&lt;br&gt;&#xA;अनिष्यानिस्तारात् ।&lt;br&gt;&#xA;किञ्च, न सत्त्वं नामैकमनुगतं किन्तु प्रतिवस्तु सत्त्वानि भिद्यन्ते ।&lt;br&gt;&#xA;तत्र वियदादेरसद्वैलक्षण्ये सति सत्त्वानधिकरणत्वं साध्यमानं किमेकसत्त्वानधिकरणत्वमुतानेकसत्त्वानधिकरणत्वमथ&lt;br&gt;&#xA;सर्वसत्त्वानधिकरणत्वम् ।&lt;br&gt;&#xA;किं वाविशेषितसत्त्वानधिकरणत्वम् ।&lt;br&gt;&#xA;अथवा सर्वथा सत्त्वानधिकरणत्वं विवक्षितम् ।&lt;br&gt;&#xA;नाद्यः ।&lt;br&gt;&#xA;विश्वस्यासतो ऽपि वैलक्षण्यं तावन्मम स्वयमेव सतो ऽपि वैलक्षण्यं सत्त्वानधिकरणत्वमपि स्वयमेव ।&lt;br&gt;&#xA;कथम् ।&lt;br&gt;&#xA;सत्त्वभेदवादिनो मम सतो ऽपि सत्त्वान्तरानधिकरणत्वाङ्गीकारात् ।&lt;br&gt;&#xA;तथाच सिद्धेन तेन साध्यमानेन ममानिष्यं कथं भवेत् ।&lt;br&gt;&#xA;एवमेव चतुर्थनिराकरणमपि व्याख्येयम् ।&lt;br&gt;&#xA;न द्वितीयतृतीयौ ।&lt;br&gt;&#xA;विश्वस्यासतो वैलक्षण्यमसत्त्वानधिकरणत्वं तावन्मम स्वयमेव ।&lt;br&gt;&#xA;सतो वैलक्षण्यमनेकसत्त्वानधिकरणत्वम् ।&lt;br&gt;&#xA;सर्वसत्त्वानधिकरणत्वं तावन्मम स्वयमेव ।&lt;br&gt;&#xA;सतो वैलक्षण्यमनेकसत्त्वानधिकरणत्वम् ।&lt;br&gt;&#xA;सर्वसत्त्वानधिकरणत्वमपि स्वयं सदेव ।&lt;br&gt;&#xA;कथम् ।&lt;br&gt;&#xA;भेदवादिनैकैकस्यार्थस्यानेकसर्वसत्त्वास्वीकारात् ।&lt;br&gt;&#xA;स्वीकारे च भेदभङ्गः स्यात् ।&lt;br&gt;&#xA;ततश्च तेनानिष्यं कथं भवेत् ।&lt;br&gt;&#xA;न पञ्चमः ।&lt;br&gt;&#xA;यतः सत एवासतो वैलक्षण्यं स्वयं तदेव ।&lt;br&gt;&#xA;नियतमेवास्ति ।&lt;br&gt;&#xA;यतश्चासत एव सतो वैलक्षण्यमपि नियतमेवातस्तेन साध्यमानेन विश्वस्य सदसत्त्वापत्त्या भेदवादिनः कथमनिष्यं भवेत् ।&lt;br&gt;&#xA;मया ह्येकस्यैव सदसत्त्वमङ्गीकृतम् ।&lt;br&gt;&#xA;स्वोपाधौ प्रतिषेधाप्रतियोगित्वात्परोपाधौ च तत्प्रतियोगित्वात् ।&lt;br&gt;&#xA;द्वयोरपि सर्वथा प्रतिषेधात्कथं सदसत्त्वप्रसङ्ग इति चेत्तर्ह्यसत एव सतो वैलक्षण्यं स्वयं सन्नियतमेव ।&lt;br&gt;&#xA;अतः सद्वैलक्षण्यमुक्तवा पुनरसतो ऽपि वैलक्षण्येन व्याहतेन प्रतिज्ञातेन भेदवादिनः कथमनिष्यं भवेत् ।&lt;br&gt;&#xA;एवं सत एवासतो ऽपि वैलक्षण्यं नियतमित्यसद्वैलक्षण्यमुक्तवा पुनर्विश्वस्य सद्वैलक्षण्यप्रतिज्ञा व्याहता द्रष्टव्या ।&lt;br&gt;&#xA;नह्यनिर्वाच्यसिद्धेः प्रागयं विप्रतिषेधो निवारयितुं शक्यः ।&lt;br&gt;&#xA;अस्मादेव हेतोस्तत्सिद्धिरिति चेत्तर्हि माता वन्ध्येति प्रतिज्ञा कुतो विप्रतिषिद्धा ।&lt;br&gt;&#xA;वक्ष्यमाणहेतुनैव प्रतिज्ञातार्थसिद्धेस्तत्रापि सुवचत्वात् ।&lt;br&gt;&#xA;‘सम्भावितः प्रतिज्ञाया अर्थः साध्येत हेतुना’ इति न्यायात्तत्र हेत्वाकाङ्क्षैव नास्तीति चेत्सत्यम् ।&lt;br&gt;&#xA;किञ्च सत एव विश्वस्यासतो वैलक्षण्यं स्वयं सदेव ।&lt;br&gt;&#xA;साक्षिप्रमितमस्ति ।&lt;br&gt;&#xA;अतस्तेन बाधितेन सर्वथा सत्त्वानधिकरणत्वेन प्रतिज्ञातेन भेदवादिनः कथमनिष्यं भवेत् ।&lt;br&gt;&#xA;अमुख्यसत्त्वावेदकं प्रमाणं तदिति चेत् ।&lt;br&gt;&#xA;मम तावन्मुख्यमेव तत्सत्वमित्युक्तम् ।&lt;br&gt;&#xA;परकीयप्रमाणतर्काणामद्यापि गहने निविष्टत्वादिति ।&lt;br&gt;&#xA;केचित्ते तवानिष्यं कतं न भवेदिति व्याचक्षते ।&lt;br&gt;&#xA;तत्र न पादादाविति प्रतिषेधस्य नञा निर्दिष्यमनित्यमिति समाधानमवसेयम् ।&lt;br&gt;&#xA;&lt;em&gt;२,९९&lt;/em&gt;&lt;br&gt;&#xA;यद्युच्यते ऽपि सर्वस्मादिति सद्भेदसंस्थितिः ।&lt;br&gt;&#xA;सन्मात्रत्वं ब्रह्मणो ऽपि तस्मात् तदपि नो भवेत्  (अनुव्याख्यानम्)१,१.२५&lt;br&gt;&#xA;न्यायसुधा-&lt;br&gt;&#xA;द्वितीये दूषणान्तरमाह यद्युच्यत इति&lt;br&gt;&#xA;अपिशब्दो दूषणसमुच्चये ।&lt;br&gt;&#xA;सर्वस्मादपीत्यभिविधौ वा ।&lt;br&gt;&#xA;यदीति श्रवणात्तर्हीति ग्राह्यम् ।&lt;br&gt;&#xA;सर्वशब्दो ऽनेकार्थः ।&lt;br&gt;&#xA;यद्यनेकस्मात्सतो वैलक्षण्यात् ।&lt;br&gt;&#xA;अनेकसत्त्वानधिकरणत्वं विश्वस्य साध्यमित्युच्यते तर्हि सतां भेदसंस्थितिस्ततश्चापसिद्धान्तः ।&lt;br&gt;&#xA;इदमुक्तं भवति ।&lt;br&gt;&#xA;विश्वमनेकसत्तानधिकरणमिति प्रतिजानतानेकसत्त्वान्यङ्गीक्रियन्ते न वा ।&lt;br&gt;&#xA;द्वितीये ऽनेकविशेषणं व्यथर्म् ।&lt;br&gt;&#xA;आद्ये ऽप्येकस्मिन्नेवार्थे ऽनेकानि सत्त्वान्युताधारभेदेन ।&lt;br&gt;&#xA;नाद्यः ।&lt;br&gt;&#xA;वैयर्थ्यात् ।&lt;br&gt;&#xA;द्वितीये त्विदमुपतिष्ठते ।&lt;br&gt;&#xA;सद्भेदसंस्थितिरिति ।&lt;br&gt;&#xA;अनेकसत्त्वाधिकरणताप्रतिषेधसामर्थ्यादेकैकसत्त्वस्वीकारापत्तेरिति वा ।&lt;br&gt;&#xA;तृतीयस्य वेदं दूषणान्तरम् ।&lt;br&gt;&#xA;यदि सर्वस्मात्सतो वैलक्षण्यं सर्वसत्त्वानधिकरणत्वं विश्वस्य साध्यतयोच्यते तर्हि सद्भेदसंस्थितिः ।&lt;br&gt;&#xA;न ह्यनेकसदनङ्गीकारे सर्वशब्दस्य प्रयाजेनमस्ति ।&lt;br&gt;&#xA;सन्त्येवानेकानि सन्ति पारमाथिर्कं त्वेकमेवेति चेन्न ।&lt;br&gt;&#xA;तत्सिद्धयर्थमेवाद्यापि भवता प्रयतनात् ।&lt;br&gt;&#xA;तदनधिकरणत्वसाधनेंऽशे ऽपसिद्धान्तात् ।&lt;br&gt;&#xA;चतुर्थे दूषणान्तरमाहसन्मात्रत्वमिति&lt;br&gt;&#xA;अविवक्षितविशेषं सत्त्वं यस्माद्ब्रह्मणो ऽप्यस्ति ।&lt;br&gt;&#xA;तस्मात्कारणात्तस्मात्सतो ब्रह्मणस्तद्वैलक्षण्यम् ।&lt;br&gt;&#xA;तत्सत्त्वानधिकरणत्वमपि विश्वस्य नो ऽस्माकं मतं भवेत् ।&lt;br&gt;&#xA;तथाच सिद्धत्वात्तदपि साध्यं नो भवेत् ।&lt;br&gt;&#xA;अविवक्षितविशेषसत्त्वानधिकरणत्वे साध्ये ब्रह्मगतसत्त्वानधिकरणतयापि प्रतिज्ञातार्थोपपत्तेरर्थान्तरतेति ।&lt;br&gt;&#xA;&lt;em&gt;२,१०५&lt;/em&gt;&lt;br&gt;&#xA;$परमते सत्वनिरुक्तभङ्गः$&lt;br&gt;&#xA;अथवा किमिदं सत्त्वं नाम ।&lt;br&gt;&#xA;यदनधिकरणत्वं विश्वस्य साध्यते ।&lt;br&gt;&#xA;किं सामान्यसत्त्वमुत स्वरूपसत्त्वम् ।&lt;br&gt;&#xA;आद्यं दूषयति यद्युच्यत इति&lt;br&gt;&#xA;सर्वस्मात्सर्वार्थानुगतात्सामान्याद्वैलक्षण्यं तदनाधारत्वमिति यावत् ।&lt;br&gt;&#xA;साध्यतया यद्युच्यते तदा सद्भेदसंस्थितिः ।&lt;br&gt;&#xA;यदि सत्तैव नास्ति तदा तदनधिकरणत्वप्रतिज्ञा व्यार्था स्यात् ।&lt;br&gt;&#xA;नेदं शशविषाणाधिकरणमितिवद्विप्रतिपत्तेरेवानुदयात् ।&lt;br&gt;&#xA;सत्तासामान्याङ्गीकारे च सद्भेदो दुर्वार एव ।&lt;br&gt;&#xA;न ह्येकाश्रयं सामान्यमस्ति ।&lt;br&gt;&#xA;सन्ति सत्ताधिकरणानि सन्तीति चेत्तर्हि कानीति वक्तव्यानि ।&lt;br&gt;&#xA;द्रव्यादीनीति चेत्कथं तर्हि तेषामेव तदनधिकरणत्वसाधनम् ।&lt;br&gt;&#xA;व्यवहारतः सर्वमस्ति ।&lt;br&gt;&#xA;परमार्थतस्तु नेति चेन्न ।&lt;br&gt;&#xA;उक्तोत्तरत्वात् ।&lt;br&gt;&#xA;एतच्च परमतेनोत्तरमुक्तं वेदितव्यम् ।&lt;br&gt;&#xA;स्वमतेन तु सिद्धसाधनत्वं द्रष्टव्यम् ।&lt;br&gt;&#xA;द्रव्याद्यतिरिक्तानुगतसत्त्वसामान्यस्यैवानङ्गीकारात् ।&lt;br&gt;&#xA;द्वितीयं दूषयति सन्मात्रत्वमिति&lt;br&gt;&#xA;सत्तानपेक्षं सत्त्वं सन्मात्रत्वं स्वरूपसत्त्वमिति यावत् ।&lt;br&gt;&#xA;तद्ब्रह्मणो ऽप्यस्ति यतस्तस्मात्कारणात्तस्माद्ब्रह्मणस्तद्वैलक्षण्यमब्रह्मत्वमपि विश्वस्य नो भवेदिति ।&lt;br&gt;&#xA;अथवा सामान्यसत्तापक्षे दोषान्तरमनेनोच्यते ।&lt;br&gt;&#xA;तथाहि सत्तासामान्यविधुरस्यापि ब्रह्मणः सन्मात्रत्वं स्वरूपसत्त्वं तावदस्ति ।&lt;br&gt;&#xA;न पुनः सत्त्ववैधुर्यादसदनिर्वाच्यं वा ब्रह्म ।&lt;br&gt;&#xA;तस्मात्सत्तावैधुर्यस्यासत्त्वाद्यहेतुत्वात्तत्सत्तानधिकरणत्वमपि विश्वस्य नो भवेदिति ।&lt;br&gt;&#xA;एतेन ब्रह्मस्वरूपं सत्त्वमिति पक्षो ऽपि निरस्तः ।&lt;br&gt;&#xA;अर्थक्रियाकारित्वं ज्ञानाबाध्यत्वं वा सत्त्वमिति पक्षद्वयं स्फुटदोषत्वान्न दूषितम् ।&lt;br&gt;&#xA;अर्थक्रियेति वदता मिथ्याभूतस्यैवार्थक्रियाङ्गीकृतेति सिद्धान्तविरोधश्च ।&lt;br&gt;&#xA;अर्थक्रियाविधुरस्यापि ब्रह्मणः सत्त्वात्तद्वैधुर्यं नासात्त्वादिहेतुः ।&lt;br&gt;&#xA;अर्थक्रियानधिकरणतामात्रसाधनं प्रकृतानुपयुक्तं तद्विरुद्धं च ।&lt;br&gt;&#xA;ज्ञानाबाध्यत्ववैधुर्यं च तद्बाध्यत्वमेव ।&lt;br&gt;&#xA;तच्च हेत्वर्थान्न भिद्यत इति स्फुटमेव ।&lt;br&gt;&#xA;हेत्वन्तराभिधाने ऽपि वक्ष्यमाणन्यायेन बाधसिद्धार्थताद्यापत्तिः स्फुटैव ।&lt;br&gt;&#xA;यदत्रोक्तम् ।&lt;br&gt;&#xA;त्वयापि द्वे तत्त्वे सदसिदति तत्त्वं व्यवस्थापयता यदेव सत्त्वेन व्यवस्थापितं तस्यैव मयाप्यङ्गीकारान्न सच्छब्दार्थानिरुक्तिरिति ।&lt;br&gt;&#xA;तदतीव मन्दम् ।&lt;br&gt;&#xA;मया हि ।&lt;br&gt;&#xA;क्वचित्सदिति भावो व्यवह्रियते ।&lt;br&gt;&#xA;क्वचिच्च प्रतिपन्नोपाधौ निषेधाप्रतियोगि ।&lt;br&gt;&#xA;क्वापि मूर्तमित्यादि तत्सर्वं च निरस्तमिति ।&lt;br&gt;&#xA;&lt;em&gt;२,११२&lt;/em&gt;&lt;br&gt;&#xA;ज्ञानबाध्यत्वमपि तु न सिद्धं प्रतिवादिनः ।&lt;br&gt;&#xA;विज्ञातस्यान्यथा सम्यग् विज्ञानं ह्येव तन्मतम्  (अनुव्याख्यानम्)१,१.२६&lt;br&gt;&#xA;न्यायसुधा-&lt;br&gt;&#xA;$पराभिमतबाध्यत्वखण्डनम्$&lt;br&gt;&#xA;एवं प्रतिज्ञां निराकृत्य हेतुमप्यपाकरोति ज्ञानबाध्यत्वमिति&lt;br&gt;&#xA;न केवलं प्रतिज्ञा दुष्या ।&lt;br&gt;&#xA;किं नाम हेतुभूतं ज्ञानबाध्यत्वमपीत्यर्थः ।&lt;br&gt;&#xA;तुशब्दः सिद्धान्त्यभिमताज्ज्ञानबाध्यत्वाद्वयवच्छिनत्ति ।&lt;br&gt;&#xA;ज्ञानबाध्यत्वं हि ज्ञाननिवर्त्यत्वं वा प्रतिपन्नोपाधौ निषेधप्रतियोगित्वं वा हेतुत्वेन परस्याभिमतम् ।&lt;br&gt;&#xA;नच प्रपञ्चे तत्प्रतिवादिनो मम सिद्धम् ।&lt;br&gt;&#xA;अतो ऽन्यतरासिद्धो हेतुरिति ।&lt;br&gt;&#xA;नन्वीश्वरज्ञानेन प्रपञ्चनिवृत्तिस्त्वयापीष्यत एव ।&lt;br&gt;&#xA;अन्यथा तस्य संहारकर्तृत्वानुपपत्तेः ।&lt;br&gt;&#xA;ज्ञानादिमत एव कतृत्वात् ।&lt;br&gt;&#xA;सत्यम् ।&lt;br&gt;&#xA;नैवं ज्ञाननिवर्त्यत्वं परस्याभिप्रेतम् ।&lt;br&gt;&#xA;अपि तर्ह्यज्ञानोपादानकस्य समाने विषये विरोधिता ज्ञानेनोपादाने निवृत्ते स्वयमेव विलपनम् ।&lt;br&gt;&#xA;यथाऽह ।&lt;br&gt;&#xA;‘अज्ञानस्य स्वकार्येण वर्तमानेन प्रविलीनेन वा सह ज्ञानेन निवृत्तिबाधः’ इति ।&lt;br&gt;&#xA;न चायं प्रपञ्चे ऽस्माकं सम्मतः ।&lt;br&gt;&#xA;किन्तु मुद्गरप्रहारादिना घटस्येवेश्वरस्य ज्ञानेच्छाप्रयत्नव्यापारैर्विनाश एव ।&lt;br&gt;&#xA;स एव हेतुरस्त्विति चेन्न ।&lt;br&gt;&#xA;तथाविधमपि ज्ञानबाध्यत्वं पक्षैकदेशे प्रकृत्यादौ न सिद्धं प्रतिवादिन इति भागासिद्धत्वात् ।&lt;br&gt;&#xA;किञ्च सत्यस्यापि ज्ञानविनाश्यत्वमस्तु ।&lt;br&gt;&#xA;नच विपक्षे किञ्चिद्बाधकमस्तीत्यतो ऽप्रयोजकत्वाज्ज्ञानबाध्यत्वं न सिद्धमपि व्याप्यत्वासिद्धमपीति यावत् ।&lt;br&gt;&#xA;प्रतिवादिनो मतेनेति गुडजिह्विकामात्रम् ।&lt;br&gt;&#xA;बाधकानुपन्यासे वादिनो ऽपि व्याप्यत्वासिद्धेरावश्यकत्वात् ।&lt;br&gt;&#xA;सतो विनाशे चैतन्यस्यापि विनाशप्रसङ्ग इति चेत् ।&lt;br&gt;&#xA;तर्हि विनाशमात्रस्य साध्यप्रयोजकत्वेन ज्ञानबाध्यत्वमसिद्धमपि ।&lt;br&gt;&#xA;व्यर्थविशेषणासिद्धमपि स्यात् ।&lt;br&gt;&#xA;नाश्यत्वमात्रं हेतुर्ज्ञानेति स्वरूपकथनमात्रम् ।&lt;br&gt;&#xA;स चोक्तबाधकसानाथ्येन नाप्रयोजक इति चेन्न ।&lt;br&gt;&#xA;सत्त्वसाम्ये ऽपि विनाशकारणसदसद्भावेन विशेषस्योक्तत्वात् ।&lt;br&gt;&#xA;ननु च नेहनानास्तीतिप्रतिपन्नोपाधौ श्रौतनिषेधात्मा बाधः प्रपञ्चे ऽस्तीति चेन्न ।&lt;br&gt;&#xA;श्रुत्यर्थनिर्णयोत्तरकालमेवैतत् ।&lt;br&gt;&#xA;स एव तूपपत्तिविरोधादशक्य इत्युच्यमानत्वात् ।&lt;br&gt;&#xA;अथवा ज्ञानबाध्यत्वमसिद्धं व्याप्तिरहितमपीति योज्यम् ।&lt;br&gt;&#xA;तथा हि ।&lt;br&gt;&#xA;किं त्वदभिमतं ज्ञानबाध्यत्वमत्र हेतूक्रियते किं वास्मदभिमतमिति वाच्यम् ।&lt;br&gt;&#xA;आद्यं चेदुक्तन्यायेन न सिद्धं प्रतिवादिनः ।&lt;br&gt;&#xA;द्वितीये व्याप्तिवैधुर्यमिति ।&lt;br&gt;&#xA;तत्कथमित्यत आह विज्ञातस्येति&lt;br&gt;&#xA;हि यस्मादन्यथाविज्ञातस्य सम्यग्विज्ञानमेव बाधस्तद्विषयत्वमेव तद्बाध्यत्वं मतमस्माकम् ।&lt;br&gt;&#xA;तच्चात्मनि विपक्षे गतमिति व्याप्तिविकलमिति वाक्यशेषः ।&lt;br&gt;&#xA;सत्यो ऽप्यात्मा देहाद्यात्मना विज्ञातो वेदान्तजनितसम्यग्विज्ञानवृत्तिविषय इति परेणाप्यङ्गीकार्यम् ।&lt;br&gt;&#xA;अन्यथा अविद्यानिवृत्त्यनुपपत्तेरिति ।&lt;br&gt;&#xA;&lt;em&gt;२,१२१&lt;/em&gt;&lt;br&gt;&#xA;$बाध्यत्वनिर्वचनम्$&lt;br&gt;&#xA;अथवा दृष्टान्तं प्रत्याचष्टे ज्ञानबाध्यत्वमिति&lt;br&gt;&#xA;अपिपदेन सदसद्विलक्षणत्वलक्षणं साध्यमनिर्वाच्यत्वं समुच्चिनोति ।&lt;br&gt;&#xA;तुशब्दो ज्ञानबाध्यत्वमभिमताद्वयवच्छिनत्ति ।&lt;br&gt;&#xA;न सिद्धिं शुक्तिरजतादाविति शेषः ।&lt;br&gt;&#xA;शुक्तिरजतादेरनिर्वचनीयत्वं तावत्प्रतिवादिनो ममासिद्धम् ।&lt;br&gt;&#xA;मयात्यन्तासत्त्वेनाङ्गीकृतत्वात् ।&lt;br&gt;&#xA;अत एव ज्ञानबाध्यत्वं मम तत्रासम्मतम् ।&lt;br&gt;&#xA;तद्धि ज्ञाननिवर्त्यत्वं परस्याभिमतम् ।&lt;br&gt;&#xA;न चासतस्तत्सम्भवति ।&lt;br&gt;&#xA;तस्य नित्यनिवृत्तत्वात् ।&lt;br&gt;&#xA;अतः साध्यसाधनविकलो ऽयं दृष्टान्ताभासः ।&lt;br&gt;&#xA;ननु प्रतिपन्नोपाधौ निषेधप्रतियोगित्वं बाध्यत्वमस्त्येव शुक्तिरजतादौ ।&lt;br&gt;&#xA;मैवम् ।&lt;br&gt;&#xA;तथा सत्यसत्त्वप्रसङ्गात् ।&lt;br&gt;&#xA;वक्ष्यते चैतत् ।&lt;br&gt;&#xA;यदि तर्हि न बाध्यत्वं शुक्तिरजतादेः ।&lt;br&gt;&#xA;(बाढम् ।&lt;br&gt;&#xA;ननु) सकललोकविरोधादिप्रसङ्गः ।&lt;br&gt;&#xA;मैवम् ।&lt;br&gt;&#xA;त्वदभिमतस्याभावे ऽप्यन्यस्य बाध्यत्वस्य तत्र विद्यमानत्वात् ।&lt;br&gt;&#xA;किं तदित्यत आह विज्ञातस्येति&lt;br&gt;&#xA;बाध्यत्वमिति प्रकृतप्रकृत्यर्थं बाध्यं तदिति सामान्येन परामृशति ।&lt;br&gt;&#xA;केचिन्नेदं रजतमिति ह्यध्यस्तवस्त्वभावबोधं बाधमाहुः ।&lt;br&gt;&#xA;अपरे तु शुक्तिरियमिति विरोधिभावान्तरज्ञानम् ।&lt;br&gt;&#xA;तदुभयं प्रत्येकमव्यापकम् ।&lt;br&gt;&#xA;शाब्दादौ द्वयोरपि बाधत्वप्रसिद्धेः ।&lt;br&gt;&#xA;तस्मादुभयानुगतमेतदुच्यते ।&lt;br&gt;&#xA;रजतत्वादिना विज्ञातस्य पुरोवर्तिनः शुक्तित्वादिना विज्ञानं खल्वन्यथाविज्ञातस्य सम्यग्विज्ञानं भवति ।&lt;br&gt;&#xA;एवमसतो रजतस्य सत्त्वादिनावगतस्यासत्त्वादिना विज्ञानमप्यन्यथाविज्ञातस्य सम्यग्विज्ञानं भवत्येव ।&lt;br&gt;&#xA;सम्यग्विज्ञानं बाध इत्येवोक्ते सर्वमपि सम्यग्ज्ञानं बाधः प्रसज्येत ।&lt;br&gt;&#xA;नच तथा व्यवहारः ।&lt;br&gt;&#xA;तन्निवृत्त्यर्थमन्यथाविज्ञातस्येत्युक्तम् ।&lt;br&gt;&#xA;अन्यथाविज्ञातस्य ज्ञानमित्येवोक्ते धारावाहिकभ्रमे राजतत्वेनावगतस्य शुक्तिकाशकलस्य पुनर्नागवङ्गत्वादिज्ञाने ऽपि प्रसङ्गः ।&lt;br&gt;&#xA;तन्निरासाय सम्यगित्युक्तम् ।&lt;br&gt;&#xA;अन्यथेति ।&lt;br&gt;&#xA;तत्स्वरूपापेक्षया ।&lt;br&gt;&#xA;तेन घटस्यैव पटाद्यपेक्षयान्यथा घटत्वेन ज्ञानस्य पुनर्घटत्वेन ज्ञाने प्रसङ्गो निरस्तः ।&lt;br&gt;&#xA;छलप्रसङ्गात् ।&lt;br&gt;&#xA;तथापि रजतत्वेनावगतस्य शुक्तिकाशकलस्य शुक्लत्वादिज्ञाने प्रसङ्गस्तदवस्थः ।&lt;br&gt;&#xA;एवमेकेनान्यथाविज्ञातस्य पुरुषान्तरसम्बन्धिनि तस्यैव वा पुरुषस्य कालान्तरभाविन्याजानसिद्धे सम्यग्विज्ञाने प्रसङ्गो ऽपीति चेन्मैवम् ।&lt;br&gt;&#xA;बाधतिः खलु लोडने पठ्यते ।&lt;br&gt;&#xA;तच्च ज्ञानास्यार्थस्य वास्तु ।&lt;br&gt;&#xA;न तावज्ज्ञानस्य ।&lt;br&gt;&#xA;तस्य क्षणिकत्वेन स्वत एव लोडितत्वात् ।&lt;br&gt;&#xA;सम्यग्विज्ञानस्याप्युत्तरज्ञानविनाश्यस्य बाधितत्वव्यवहारप्रसङ्गात् ।&lt;br&gt;&#xA;नाप्यर्थस्य ।&lt;br&gt;&#xA;शुक्तिशकलादेस्तादवस्थ्यात् ।&lt;br&gt;&#xA;रजतादेनिर्त्यलोडितत्वात् ।&lt;br&gt;&#xA;अतः पूर्वज्ञानप्रसञ्जितस्यान्यथाकारस्य लोडनमिवेति वक्तव्यम् ।&lt;br&gt;&#xA;तथाच सति को ऽतिप्रसङ्गः ।&lt;br&gt;&#xA;तत्किं वक्तव्यमेतत् ।&lt;br&gt;&#xA;नहि ।&lt;br&gt;&#xA;कथमनुच्यमानं ज्ञास्यते ।&lt;br&gt;&#xA;अन्यथाविज्ञातस्येति वचनसामर्थ्यात् ।&lt;br&gt;&#xA;अन्यथा सम्यग्विज्ञानमित्येवावक्ष्यत् ।&lt;br&gt;&#xA;किमनेनेति ।&lt;br&gt;&#xA;तद्विषयत्वं बाध्यत्वमिति शेषः ।&lt;br&gt;&#xA;&lt;em&gt;२,१३५&lt;/em&gt;&lt;br&gt;&#xA;$अनिर्वचनीयलक्षणनिरासः$&lt;br&gt;&#xA;अथवानिर्वचनीयममुख्यं सदित्युक्तम् ।&lt;br&gt;&#xA;तत्र किमिदमनिर्वचनीयत्वम् ।&lt;br&gt;&#xA;किं निरुक्तिविरहः ।&lt;br&gt;&#xA;किंवा निरुक्तिनिमित्तविरहः ।&lt;br&gt;&#xA;नादक्यः ।&lt;br&gt;&#xA;अनिर्वचनीयमित्यादिनिरुक्तेः सत्त्वेनासम्भावित्वात् ।&lt;br&gt;&#xA;द्वितीये ऽपि निरुक्तिनिमित्तं ज्ञानमर्थो वा स्यात् ।&lt;br&gt;&#xA;नाद्यः ।&lt;br&gt;&#xA;ज्ञानस्योभयवादिसिद्धिसद्भावात् ।&lt;br&gt;&#xA;न द्वितीयः ।&lt;br&gt;&#xA;यता प्रतिभासमर्थस्यालौकिकस्य रजतादेर्मायावादिनाभ्युपगतत्वादित्याशङ्कय परेणानिर्वचनीयस्य लक्षणद्वयमभिहितम् ।&lt;br&gt;&#xA;सदसद्विलक्षणत्वमनिर्वचनीयत्वं ज्ञानबाध्यत्वं चेति ।&lt;br&gt;&#xA;तत्राद्यं तावन्निराकरोति वैलक्षण्यं सतश्चेति&lt;br&gt;&#xA;व्याख्यानानि तु पूर्ववदेव ।&lt;br&gt;&#xA;तत्र यावत्सु पक्षेषु सिद्धाथर्त्वपर्यवसानं तावत्स्वनिर्वचनीयत्वस्य सत्त्वाविरोधित्वेन न सन्प्रपञ्चः किन्त्वनिर्वचनीय इत्यारम्भासङ्गतिर्देषो&lt;br&gt;&#xA;ऽवगन्तव्यः ।&lt;br&gt;&#xA;यत्र पुनर्बाधादिपर्यवसानं तत्राव्याप्तिरवगन्तव्या ।&lt;br&gt;&#xA;अथवानिर्वचनीयत्वेन वियदादिकं शुक्तिरजतादिकं च परस्याभिमतम् ।&lt;br&gt;&#xA;तत्र सत एव सत्त्वेन प्रमितस्यैव वियदादेर्विश्वस्यासद्विलक्षणत्वमेव स्वयं सत् ।&lt;br&gt;&#xA;एवमसत एवासत्त्वेन प्रमितस्यैव शुक्तिरजतादेर्विश्वस्य सर्वस्याप्यारोपितस्य सद्विलक्षणत्वमेव स्वयं सत् ।&lt;br&gt;&#xA;वियदादावसद्विलक्षणत्वमेवास्ति ।&lt;br&gt;&#xA;सद्वैलक्षण्यं तु प्रमाणबाधितम् ।&lt;br&gt;&#xA;तथा शुक्तिरजतादौ सद्विलक्षणत्वमेवास्ति ।&lt;br&gt;&#xA;असद्वैलक्षण्यं तु प्रमाणविरुद्धम् ।&lt;br&gt;&#xA;अतो ऽसम्भविना तेन लक्षणेनोक्तेन कथं ते ऽनिष्यं निग्रहस्थानं न भवेदित्यादियोजना द्रष्टव्या ।&lt;br&gt;&#xA;भेदवादिन इत्यनेन मायावादिनो वियदादौ सद्वैलक्षण्याङ्गीकारः शुक्तिरजतादौ चासद्विलक्षणत्वाभ्युपगतिराग्रहमात्रमलैवेत्यभिप्रैति ।&lt;br&gt;&#xA;यद्युच्यत इत्यत्राप्युक्तरीत्यासम्भवित्वादिकं ज्ञातव्यम् ।&lt;br&gt;&#xA;सन्मात्रत्वमित्यनेनातिव्याप्तिरुच्यते ।&lt;br&gt;&#xA;तथा हि ।&lt;br&gt;&#xA;ब्रह्मणो ऽपि सन्मात्रत्वं सत्त्वानधिकरणत्वमिति यावत् ।&lt;br&gt;&#xA;मायावादिनाभ्युपगतमिति शेषः ।&lt;br&gt;&#xA;निर्धर्मकत्वाङ्गीकारात् ।&lt;br&gt;&#xA;असत्त्वानधिकरणत्वं तु निश्चितमेव ।&lt;br&gt;&#xA;तस्मात्तदपि ब्रह्मापि सन्नो भवेत्किन्त्वनिर्वाच्यं प्रसज्येतेति ।&lt;br&gt;&#xA;सत्त्वेनासत्त्वेन च विचारासहत्वमनिर्वचनीयत्वं न पुनः सत्त्वासत्त्वधर्मानधिकरणत्वम् ।&lt;br&gt;&#xA;ब्रह्म तु सत्त्वेन विचारसहं कथमनिर्वचनीयं स्यादिति चेन्न ।&lt;br&gt;&#xA;सत्त्वेनेति त्वप्रत्ययार्थस्यानभ्युपगमात् ।&lt;br&gt;&#xA;किञ्च यो वियदादौ विचारः स ब्रह्मण्यपि समान इति कथं न तस्यानिर्वचनीयत्वम् ।&lt;br&gt;&#xA;यथोक्तम् ।&lt;br&gt;&#xA;‘सर्ववैलक्षण्याङ्गीकारात्’ इत्यादि ।&lt;br&gt;&#xA;निराकरिष्यते चासौ दुर्विचारस्तत्र तत्रेति ।&lt;br&gt;&#xA;द्वितीयमपि लक्षणं निराकरोति ज्ञानबाध्यत्वमिति&lt;br&gt;&#xA;यदि ज्ञानबाध्यत्वं नामोक्तविधया शुक्तिरजतादेश्चासत्वेनाविद्योपादानकत्वाभावात् ।&lt;br&gt;&#xA;ततश्चासम्भवित्वं लक्षणदोषः ।&lt;br&gt;&#xA;यदि पुनर्ज्ञानविनाश्यत्वमात्रम् ।&lt;br&gt;&#xA;तथापि वियदादौ नित्ये नित्यत्वादेव शुक्तिरजतादौ चासत्वान्न सिद्धमित्यव्याप्तिः ।&lt;br&gt;&#xA;यदि च प्रतिपन्नोपाधौ निषेधप्रतियोगित्वं तदपि वियदादौ न सिद्धमित्यव्याप्तिरेव ।&lt;br&gt;&#xA;उपपत्तयस्तूक्ता वक्ष्यमाणाश्चानुसन्धेयाः ।&lt;br&gt;&#xA;ननु भवतापि बाध्यत्वं किमप्यङ्गीकरणीयमेव ।&lt;br&gt;&#xA;पदस्य निरर्थकत्वायोगात् ।&lt;br&gt;&#xA;तदेवास्माकमनिर्वचनीयलक्षणं भवत्वित्यत आह प्रतिवादिनो विज्ञातस्येति&lt;br&gt;&#xA;प्रतिवादिनो मम मतमिति सम्बन्धः ।&lt;br&gt;&#xA;तच्चात्मन्यनिर्वचनीये ऽप्यस्तीत्यतिव्याप्तमिति शेषः ।&lt;br&gt;&#xA;अत्रान्यथाविज्ञानमेव भ्रान्तिः ।&lt;br&gt;&#xA;तत्प्रसञ्जितान्यथाऽकारलोडनं सम्यग्विज्ञानमेव बाध इत्यवधारणतया मतान्तराणि निरस्तानि वेदितव्यानि ।&lt;br&gt;&#xA;हि शब्देन तत्र प्रमाणप्रसिद्धिं सूचयति ।&lt;br&gt;&#xA;&lt;em&gt;२,१४९&lt;/em&gt;&lt;br&gt;&#xA;$प्रभाकरेण परिणामपक्षानुवादः$&lt;br&gt;&#xA;अथ पञ्चाख्यातिवादः&lt;br&gt;&#xA;इह खलु केचिद्यथार्थमेव सर्वविज्ञानमिति मन्यमाना नान्यथाख्यातिं सहन्ते ।&lt;br&gt;&#xA;तथा हि ।&lt;br&gt;&#xA;केयमन्यथाख्यातिर्नाम ।&lt;br&gt;&#xA;यदि तावदन्यथापरिणते वस्तुनि ख्यातिरन्यथाख्यातिः ।&lt;br&gt;&#xA;तदा घटादिप्रत्ययाः सर्वे ऽप्यन्यथाख्यातित्वाद्विभ्रमाः प्रसज्येरन् ।&lt;br&gt;&#xA;किञ्च शुक्तिकाया रजताकारपरिणामः किं सकारण उताकारणः ।&lt;br&gt;&#xA;न तावदकारणः ।&lt;br&gt;&#xA;कादाचित्कत्वानुपपत्तेः ।&lt;br&gt;&#xA;आद्ये कारणं वाच्यम् ।&lt;br&gt;&#xA;करणदोष इति चेन्न ।&lt;br&gt;&#xA;तस्य करणसम्बन्धिनः शुक्तिकापरिणामहेतुत्वानुपपत्तेः ।&lt;br&gt;&#xA;अन्यथा तदैव सकलार्थानां रजतरूपपरिणामप्रसङ्गात् ।&lt;br&gt;&#xA;दुष्यकरणसंसर्गो हेतुरिति चेत्तथापि किं शुक्तित्वापगमेन रजतरूपपरिणामः ।&lt;br&gt;&#xA;किं वा तदनपगमेन ।&lt;br&gt;&#xA;आद्ये पुरुषान्तरेणापि तदा शुक्तित्वं न प्रत्येतव्यम् ।&lt;br&gt;&#xA;द्वितीये भ्रान्तेनापि तत्प्रत्येतव्यम् ।&lt;br&gt;&#xA;किञ्च शुक्तित्वापगमे बाधे ऽपि न तद्भायात् ।&lt;br&gt;&#xA;अथ पुनः शुक्तयाकारेण रजतं परिणतमिति चेन्न ।&lt;br&gt;&#xA;करणदोषस्य कारणस्याभावात् ।&lt;br&gt;&#xA;बाधो ऽप्येवं तेनैव गृह्यत इति चेन्न ।&lt;br&gt;&#xA;घटादेरपि कुलालादिमात्रवेद्यतापातात् ।&lt;br&gt;&#xA;सुखादिवदिति चेन्न ।&lt;br&gt;&#xA;बाह्यान्तरत्वेन विशेषात् ।&lt;br&gt;&#xA;अन्यथोक्तातिप्रसङ्गानिस्तारात् ।&lt;br&gt;&#xA;&lt;em&gt;२,१५४&lt;/em&gt;&lt;br&gt;&#xA;किञ्च दोषवशाद्रजताकारेण परिणता चेच्छुक्तिस्तदा दोषापगमे ऽपि तथैव कथं नावतिष्ठते ।&lt;br&gt;&#xA;नहि निमित्तकारणनाशात्कार्यनाशो दृष्टः ।&lt;br&gt;&#xA;कमलकुड्मलविकासनिमित्तसावित्रतेजो ऽपगमस्य विकासनिवृत्तिहेतुता दृष्टेति चेन्मैवम् ।&lt;br&gt;&#xA;दलविभागो हि विकासो नाम ।&lt;br&gt;&#xA;स च क्षणिकत्वात्सत्येव सावित्रतेजसि निवृत्तः ।&lt;br&gt;&#xA;संयोगप्रध्वंसस्तु न कदापि निवर्तते पुनः संयोगलक्षणो मुकुलीभावस्तु शीतादिनोदनजन्य एव ।&lt;br&gt;&#xA;स्थायित्वे ऽपि विभागस्यान्यदेव तन्नाशे निमित्तमिति यत्किञ्चिदेतत् ।&lt;br&gt;&#xA;परत्वादिवत्स्यादिति चेन्न ।&lt;br&gt;&#xA;विप्रतिपत्तेः ।&lt;br&gt;&#xA;किञ्चोत्पन्नं चेद्रजतं विनष्टं तदा तथैव प्रतीतिः स्यात् न पुनर्नेदं रजतमिति बाधबुद्धिः ।&lt;br&gt;&#xA;एतेन दुष्यकरणजन्याद्विज्ञानाद्रजतमेत्यपि परास्तम् ।&lt;br&gt;&#xA;का चैवं सति दोषवाचोयुक्तिः ।&lt;br&gt;&#xA;नहि मृदो घटाकारपरिणामस्य निमित्तं दण्डचक्रादिकं दोषत्वेन मन्यन्ते ।&lt;br&gt;&#xA;किञ्च यस्याः प्रतीतेस्तदालम्बनं तत एव तज्जन्म किंवा प्रतीत्यन्तरात् ।&lt;br&gt;&#xA;नाद्यः ।&lt;br&gt;&#xA;परस्पराश्रयप्रसङ्गात् ।&lt;br&gt;&#xA;उत्पन्ने हि रजते तदालम्बनायाः प्रतीतेर्जन्म, तस्यां जातायां रजतोत्पत्तिरिति ।&lt;br&gt;&#xA;न खलु निरालम्बना प्रतीतिरुत्पद्यते ।&lt;br&gt;&#xA;द्वितीये ऽपि किं तत्प्रतीत्यन्तरं शुक्तिकाऽलम्बनम् ।&lt;br&gt;&#xA;उत शुक्तिकारजतान्तरालम्बनम् ।&lt;br&gt;&#xA;अथवार्थान्तरालम्बनम् ।&lt;br&gt;&#xA;नाद्यः ।&lt;br&gt;&#xA;सर्वत्र शुक्तिप्रतीत्यनन्तरं रजतोत्पादप्रसङ्गात् ।&lt;br&gt;&#xA;शुक्तिरजतप्रतीतेः प्राक् शुक्तिरिति प्रतीतिनियमाभावाच्च ।&lt;br&gt;&#xA;दुष्यकरणालोचितशुक्तिसाधारणाकारप्रतीते रजतजन्मेति चेन्न ।&lt;br&gt;&#xA;साधारणाकारमात्रदर्शनानन्तरं रजतप्रतीतिनियमाभावात् ।&lt;br&gt;&#xA;कारणवैकल्यं तत्र कल्प्यत इति चेत् ।&lt;br&gt;&#xA;स्यादेतदेवम् ।&lt;br&gt;&#xA;यदि रजतजन्म प्रमितं स्यात् ।&lt;br&gt;&#xA;प्रतीतिं तु प्रकारान्तरेणोपपादयिष्यामः ।&lt;br&gt;&#xA;न द्वितीयः ।&lt;br&gt;&#xA;पूर्वरजतस्यापि तदेव कारणमिति रजतप्रतीतिप्रवाहाविच्छेदप्रसङ्गात् ।&lt;br&gt;&#xA;न तृतीयः ।&lt;br&gt;&#xA;अतिप्रसङ्गात् ।&lt;br&gt;&#xA;तदेवं भ्रान्तिबाधयोरनुपपत्तेर्न परिणामपक्षो युक्तः ।&lt;br&gt;&#xA;&lt;em&gt;२,१५९&lt;/em&gt;&lt;br&gt;&#xA;नापि वस्तुनो वस्त्वन्तरात्मनावभासो ऽन्यथाख्यातिरिति युक्तम् ।&lt;br&gt;&#xA;तथा हि किं वस्तुनो वस्त्वन्तरात्मना सती उतासती ।&lt;br&gt;&#xA;आद्ये न भ्रान्तिर्नापि बाधः ।&lt;br&gt;&#xA;सर्वेषां च सर्वं सर्वात्मना प्रतीयेत ।&lt;br&gt;&#xA;न हि दोषः करणसंस्कारः ।&lt;br&gt;&#xA;तथा सत्यदुष्यकारणेन न किञ्चिदुपलभ्येत ।&lt;br&gt;&#xA;किञ्चैवं सति रजतसंवित्समीचीना शुक्तिरेवेयमिति चासमीचीनेत्यापद्येत ।&lt;br&gt;&#xA;न द्वितीयः ।&lt;br&gt;&#xA;असतः प्रतीत्यनुपपत्तेः ।&lt;br&gt;&#xA;उपपत्तौ वा किं रजतस्यापि वस्तुत्वग्रहणेन ।&lt;br&gt;&#xA;एतेनासम्बद्धविशेषणविशिष्टप्रतीतिरन्यथाख्यातिरिति निरस्तम् ।&lt;br&gt;&#xA;असतो विशेषणसम्बन्धस्य प्रतीत्यनुपपत्तेः ।&lt;br&gt;&#xA;उपपत्तौ वा किमसत्ख्यातिवादिभिरपरार्द्धम् ।&lt;br&gt;&#xA;अथ ब्रूषे ऽन्याकारं ज्ञानमन्यथाख्यातिरिति ।&lt;br&gt;&#xA;तदसत् ।&lt;br&gt;&#xA;समीचीनज्ञानस्याप्यान्तरबाह्यत्वादिना ऽर्थविलक्षणाकारत्वेन विभ्रमत्वापत्तेः ।&lt;br&gt;&#xA;&lt;em&gt;२,१६१&lt;/em&gt;&lt;br&gt;&#xA;अन्याकारोल्लेखिज्ञानमन्यालम्बनमन्यथाख्यातिरिति तु विरुद्धम् ।&lt;br&gt;&#xA;तथा हि ।&lt;br&gt;&#xA;न तावत्सदसद्भावमात्रेणालम्बनं सद्भावमात्रस्य सर्ववस्तुप्रत्ययसाधारण्येन सर्वप्रत्ययानां सर्वार्थालम्बनत्वापत्तेः ।&lt;br&gt;&#xA;सर्वं सर्वज्ञता चैवं सति स्यात् ।&lt;br&gt;&#xA;अतीतादिविषयस्य निरालम्बनतापातश्च ।&lt;br&gt;&#xA;एतेन पुरोदेशे सद्भावेनालम्बनत्वमपि प्रत्युक्तम् ।&lt;br&gt;&#xA;नच कारणत्वेनालम्बनम् ।&lt;br&gt;&#xA;रूपादिज्ञानस्य चक्षुराद्यपि कारणमिति तदालम्बनत्वप्रसङ्गात् ।&lt;br&gt;&#xA;अतीतानागतविषयत्वं च ज्ञानस्य न स्यात् ।&lt;br&gt;&#xA;अतीतानागतयोरसत्त्वेन कारणत्वानुपपत्तेः ।&lt;br&gt;&#xA;एतेन विषयतया कारणत्वमित्यपि निरस्तम् ।&lt;br&gt;&#xA;आत्माश्रयत्वं चैवं सति स्यात् ।&lt;br&gt;&#xA;विषयत्वस्यैव निरूप्यमाणत्वात् ।&lt;br&gt;&#xA;किञ्चैवं विषयत्वमित्येवास्तु ।&lt;br&gt;&#xA;किं कारणतया व्यर्थयानर्थजनन्या ।&lt;br&gt;&#xA;किं चेदं विषयत्वम् ।&lt;br&gt;&#xA;येन यस्यातिशय उत्पद्यते स तस्य विषय इति चेत् ।&lt;br&gt;&#xA;अतिशयो हि ज्ञातता वा स्याद्वयवहारो वा ।&lt;br&gt;&#xA;नाद्यः ।&lt;br&gt;&#xA;अनभ्युपगमात् ।&lt;br&gt;&#xA;अभ्युपगमे ऽप्यतीतादिज्ञानस्य निर्विषयत्वापातात् ।&lt;br&gt;&#xA;न ह्यसति धर्मिणि धर्मोत्पादो युज्यते ।&lt;br&gt;&#xA;न द्वितीयः ।&lt;br&gt;&#xA;अतदर्थिनो व्यवहारानुत्पत्तावविषयत्वापत्तेः ।&lt;br&gt;&#xA;व्याघ्रचोरादिज्ञानानन्तरमादीयमानस्य दण्डादेरपि तद्विषयत्वप्रसक्तेश्च ।&lt;br&gt;&#xA;यद्विज्ञानं यदाकारं तत्तदालम्बनमिति तु तथागतमतमनुधावति ।&lt;br&gt;&#xA;&lt;em&gt;२,१६३&lt;/em&gt;&lt;br&gt;&#xA;यत्सन्निकृष्टकरणेन यज्ज्ञानं जन्यते तत्तद्विषयमित्यपि न ।&lt;br&gt;&#xA;रूपादिज्ञानस्याकाशादिविषयतापातात् ।&lt;br&gt;&#xA;नहि रूपादिज्ञानमुत्पादयच्चक्षुराकाशादिना न सन्निकृष्टत इति युज्यते ।&lt;br&gt;&#xA;प्रत्यभिज्ञा च तत्तासन्निकृष्टकरणजन्या न तद्विषया स्यात् ।&lt;br&gt;&#xA;नच वाक्यं वाक्यार्थेन सन्निकृष्टते ।&lt;br&gt;&#xA;येन तज्जनितज्ञानस्य वाक्यार्थो विषयः स्यात् ।&lt;br&gt;&#xA;आकाशादिविषयतैवं चापद्येत ।&lt;br&gt;&#xA;लिङ्गज्ञानाच्चात्मसन्निकृष्टाज्जायमानं लिङ्गिज्ञानमात्मविषयमापद्येत ।&lt;br&gt;&#xA;तस्माद्यज्ज्ञानं यत्प्रतिभासं तदेव तस्यालम्बनमिति मन्तव्यम् ।&lt;br&gt;&#xA;तत्र रजतज्ञाने शुक्तिरवभासते न वेति वक्तव्यम् ।&lt;br&gt;&#xA;अवभासत इति ब्रुवाणः श्लाघनीयप्रज्ञो देवानां प्रियः ।&lt;br&gt;&#xA;यदि संविदि बहुमानवान्नेति ब्रूयात्तदा कथं तच्छुक्तिकालम्बनं स्यात् ।&lt;br&gt;&#xA;किञ्च रजतमवभासते शुक्तिकालम्बनं चेदतिप्रसङ्गः कतं परिहरणीयः ।&lt;br&gt;&#xA;ननु रजतावभासस्य रजतविषयकत्वे तेन रजतेन भवितव्यम् ।&lt;br&gt;&#xA;कथं न भवितव्यम् ।&lt;br&gt;&#xA;नहि सम्प्रतिपन्नसमीचीनरजतस्वीकारे ऽपि निमित्तमस्त्यन्यद्रजतावभासात् ।&lt;br&gt;&#xA;न ह्यन्यतररजतप्रतिभासपक्षपाते कारणमस्ति ।&lt;br&gt;&#xA;नास्त्यत्र रजतमित्यपि प्रतिभासो ऽस्तीति चेत् ।&lt;br&gt;&#xA;सत्यम् ।&lt;br&gt;&#xA;प्रतिभाससामर्थ्याद्रजताभावो ऽप्यङ्गीकृत एव पुरतः ।&lt;br&gt;&#xA;प्रतीत्योर्विरोधः स्यादिति चेन्न ।&lt;br&gt;&#xA;यथा न विरोधस्तथा वक्ष्यमाणत्वात् ।&lt;br&gt;&#xA;&lt;em&gt;२,१६६&lt;/em&gt;&lt;br&gt;&#xA;न चान्यथाख्यातिजनने कारणं पश्यामः ।&lt;br&gt;&#xA;नच चक्षुरादिकमेव कारणम् ।&lt;br&gt;&#xA;तस्य समीचीनज्ञानकरणतावधारणात् ।&lt;br&gt;&#xA;न खलु जरामरणविध्वंसहेतुर्जातु सुधा तद्धेतुरपि भवति ।&lt;br&gt;&#xA;कारणैक्ये कार्यभेदस्याकस्मिकत्वप्रसङ्गात् ।&lt;br&gt;&#xA;नचादृष्टभेदात्कार्यभेदः ।&lt;br&gt;&#xA;तस्य कार्यभेदनिश्चयोत्तरकालं निश्चेयत्वात् ।&lt;br&gt;&#xA;कार्यभेदस्य च विप्रतिपन्नत्वात् ।&lt;br&gt;&#xA;दोषसहकृतादिन्द्रियादेवान्यथाज्ञानजननमित्यप्यसत् ।&lt;br&gt;&#xA;दोषा हि कारणानामौत्सर्गिककार्यजननसामर्थ्यं निघ्नन्ति ।&lt;br&gt;&#xA;नतु विपरीतकार्यजननसामर्थ्यमादधाति ।&lt;br&gt;&#xA;न खलु दुष्यं कुटजबीजं वटं जनयति ।&lt;br&gt;&#xA;किं नाम न जनयत्येव कुटजाङ्कुरम् ।&lt;br&gt;&#xA;नच वक्तव्यं दावदहनदग्धवेत्रबीजानां कदलीकाण्डजननसामर्थ्यमुपलब्धमिति ।&lt;br&gt;&#xA;पाकेन द्रव्यान्तरोत्पत्तेस्तेषामबीजत्वात् ।&lt;br&gt;&#xA;&lt;em&gt;२,१६८&lt;/em&gt;&lt;br&gt;&#xA;किञ्च प्रदर्शिताकारव्यभिचारे प्रत्ययस्य सर्वत्र व्यभिचारशङ्का दुर्वारा स्यात् ।&lt;br&gt;&#xA;तथाच कथं बाह्यार्थनिन्हवं निराकुर्मः ।&lt;br&gt;&#xA;तथाहि ज्ञानमेव खलु सर्वत्र वस्तुव्यवस्थापकं नान्यत् ।&lt;br&gt;&#xA;तच्चेत्क्वचिद्वयभिचरति ।&lt;br&gt;&#xA;तदा तत्सर्वत्र शङ्कितव्यभिचारमेव ।&lt;br&gt;&#xA;नच तच्छङ्कापङ्कसङ्क्षालनक्षमं किञ्चिदन्यद्विज्ञानात् ।&lt;br&gt;&#xA;तच्च सकलमपि शङ्काकलङ्कसङ्कोचितप्रभावं न प्रभवतीत्युक्तम् ।&lt;br&gt;&#xA;ततश्च कुतो बाह्यार्थप्रत्याशा ।&lt;br&gt;&#xA;नच वाच्यं यथा घटादेः पार्थिवस्य वह्निव्यभिचारे ऽपि न धूमस्यापि तद्वयभिचारः शङ्कयते ।&lt;br&gt;&#xA;एवमेकज्ञानस्यार्थव्यभिचारे ऽपि न सर्वत्र व्यभिचारशङ्केति ।&lt;br&gt;&#xA;वैषम्यात् ।&lt;br&gt;&#xA;अस्ति हि तत्र पार्थिवत्वाविशेषे ऽप्यव्यभिचारनिश्चयोपायो धूमत्वादिरेवावान्तरो विशेषः ।&lt;br&gt;&#xA;नहि तत्र बाधकं किञ्चित् ।&lt;br&gt;&#xA;तेनोपपद्यते तत्राश्वासः ।&lt;br&gt;&#xA;प्रकृते तु न ज्ञानत्वावान्तरविशेषमनाश्वास निरसनक्षममीक्षामहे ।&lt;br&gt;&#xA;नच बाधकभावाभावरूपाद्विशेषाद्वयवस्थेति वाच्यम् ।&lt;br&gt;&#xA;बाधकस्यापि ज्ञानत्वेन शङ्कास्पदत्वात् ।&lt;br&gt;&#xA;न खलु बाधकस्य किमपि शृङ्गमस्ति ।&lt;br&gt;&#xA;बाधकाभावश्चानुपसञ्जातबाधभ्रमे समानः ।&lt;br&gt;&#xA;संवादकभावाभावाभ्यां विशेष इति चेन्न ।&lt;br&gt;&#xA;उक्तोत्तरत्वात् ।&lt;br&gt;&#xA;संवादकमपि ज्ञानमेवेति तदपि कथं संशयास्पदं न स्यात् ।&lt;br&gt;&#xA;तत्रापि संवादकान्तरान्वेषणे ऽनवस्था कुतो न भवेत् ।&lt;br&gt;&#xA;अङ्गीकृतश्च परेण धारावाहिकभ्रमे ऽन्योन्यसंवादः ।&lt;br&gt;&#xA;एतेन ज्ञानजन्यव्यवहारविसंवादाविसंवादलक्षणो ऽपि विशेषः परास्तो वेदितव्यः ।&lt;br&gt;&#xA;तद्विशेषग्राहिण्यपि विश्वासकारणाभावात् ।&lt;br&gt;&#xA;अपि च प्रतीयमानो ऽयं रजताकारः कुतस्त्य इति वक्तव्यम् ।&lt;br&gt;&#xA;न तावत्पुरोवर्तिनिष्ठ इतीष्यमन्यथाख्यातिवादिनाम् ।&lt;br&gt;&#xA;बाधविरोधश्च तथा सति स्यात् ।&lt;br&gt;&#xA;नापि देशान्तरवर्तीति वक्ष्यामः ।&lt;br&gt;&#xA;ततश्च ज्ञानस्थ एवायमित्यापतितम् ।&lt;br&gt;&#xA;तथा च जितं साकारविज्ञानवादिभिर्बौद्धैः ।&lt;br&gt;&#xA;&lt;em&gt;२,१७०&lt;/em&gt;&lt;br&gt;&#xA;ननु तर्हीदं रजतमित्यादिप्रत्ययस्य का गतिः ।&lt;br&gt;&#xA;उच्यते ।&lt;br&gt;&#xA;रजतमिदमिति द्वे ज्ञाने स्मृत्यनुभवरूपे ।&lt;br&gt;&#xA;तत्रेदमिति पुरोवर्तिद्रव्यमात्रग्रहणम् ।&lt;br&gt;&#xA;दोषवशात्तद्गतस्य शुक्तित्वसामान्यविशेषस्याग्रहणात् ।&lt;br&gt;&#xA;तत्रेदमिति पुरोवर्तिद्रव्यमात्रग्रहणम् ।&lt;br&gt;&#xA;दोषवशात्तद्गतस्य शुक्तित्वसामान्यविशेषस्याग्रहणात् ।&lt;br&gt;&#xA;तन्मात्रं च गृहीतं सदृशतया संस्कारोद्बोधक्रमेण रजतस्मृतिं जनयति ।&lt;br&gt;&#xA;सा च गृहीतग्रहणस्वभावापि दोषवशाद्गृहीततत्तांशप्रमोषेण गृहीतिसरूपावतिष्ठते ।&lt;br&gt;&#xA;तथाच रजतस्मृतेः पुरोवृत्तिग्रहणस्य च मिथः स्वरूपतो विषयतश्च भेदाग्रहणात्सन्निहितरजतज्ञानसारूप्येणेदं रजतमिति भिन्ने अपि&lt;br&gt;&#xA;ग्रहणस्मरणे अभेदव्यवहारं सामानाधिकरण्यव्यपदेशं च प्रवतर्यतः ।&lt;br&gt;&#xA;कुत एतदिति चेन्न ।&lt;br&gt;&#xA;अन्यथानुपपत्तेरुक्तत्वात् ।&lt;br&gt;&#xA;किञ्चेदमिति पुरोवर्ति नयनसम्प्रयोगजं ज्ञानमनुभव इत्यविवादम् ।&lt;br&gt;&#xA;रजतज्ञानं च न तावदिन्द्रियजम् ।&lt;br&gt;&#xA;इन्द्रियस्य सन्निकृष्टाथर् एव ज्ञानजननसामर्थ्यात् ।&lt;br&gt;&#xA;अन्यथा सर्वसार्वज्ञप्रसङ्गात् ।&lt;br&gt;&#xA;नच विप्रकृष्टेन रजतेन सन्निकर्षो ऽस्ति ।&lt;br&gt;&#xA;तत्कार्यस्य साक्षात्कारस्य कदाप्यदर्शनात् ।&lt;br&gt;&#xA;नच शुक्तिशकलसन्निकर्षादेवेन्द्रियं रजतज्ञानमुत्पादयतीति साम्प्रतम् ।&lt;br&gt;&#xA;अतिप्रसङ्गात् ।&lt;br&gt;&#xA;नच दोषसदसद्भावाभ्यां व्यवस्था ।&lt;br&gt;&#xA;दोषाणां विपरीतकार्यकारितया निरस्तत्वात् ।&lt;br&gt;&#xA;भस्मकदोषदूषितस्य जाठरजातवेदसो बहुतराऽहारपरिणतिहेतुतोपलभ्यत इति चेन्न ।&lt;br&gt;&#xA;विप्रतिपत्तेः ।&lt;br&gt;&#xA;दोषस्यैवाऽहारविकारहेतुतोपपत्तेः ।&lt;br&gt;&#xA;नच दहनकार्यं कथं दोषः करोतीति वाच्यम् ।&lt;br&gt;&#xA;कार्ये ऽपि वैजात्योपलम्भात् ।&lt;br&gt;&#xA;जाठराग्निपरिणता हि रसाः शरीरोपचयहेतवो न भस्मकपरिणतास्तथा ।&lt;br&gt;&#xA;तस्मान्नेदमिन्द्रियजम् ।&lt;br&gt;&#xA;नचि लिङ्गाद्यनुसन्धानविधुराणामपि जायमानमनुमानाऽदिप्रभवमिति वक्तुं शक्यते ।&lt;br&gt;&#xA;अतः प्रत्युत्पन्नकरणाभावे ऽप्युत्पद्यमानेनानेन परिशेषात्स्मरणेनैव भवितव्यम् ।&lt;br&gt;&#xA;&lt;em&gt;२,१७३&lt;/em&gt;&lt;br&gt;&#xA;किञ्चेदं स्मरणमनाकलितरजतस्यानुत्पद्यमानत्वात्सम्प्रतिपन्नस्मरणवत् ।&lt;br&gt;&#xA;नचेदमस्मरणम् ।&lt;br&gt;&#xA;तत्तांशविकलत्वात्सम्प्रतिपन्नवदिति युक्तम् ।&lt;br&gt;&#xA;पदात्पदार्थस्मृतौ हरिहरादिस्मृतौ च व्यभिचारात् किञ्चानुभूतं तावन्न समस्तं स्मर्यते ।&lt;br&gt;&#xA;तत्तांशश्चातीतदेशकालसम्बन्धः स्मर्यमाणधर्मः ।&lt;br&gt;&#xA;तथाच स्मरणं च भवतु ।&lt;br&gt;&#xA;भवतु दोषवशात्प्रमुषिततत्तांशम् ।&lt;br&gt;&#xA;नच विपक्षे बाधकं किञ्चिदित्यप्रयोजको हेतुः ।&lt;br&gt;&#xA;नच नेयं स्मृतिरिन्द्रियजन्यत्वात् ।&lt;br&gt;&#xA;तच्चेन्द्रियव्यापारान्वयव्यतिरेकानुविधायित्वादिति वाच्यम् ।&lt;br&gt;&#xA;स्मृतिबीजसंस्कारोद्बोधहेतुपुरोवर्तिसाधारणाकारग्रहण एवेन्द्रियव्यापारान्वयव्यतिरेकयोरुपक्षीणत्वात् ।&lt;br&gt;&#xA;नन्वेवं सत्यनास्वादिततिक्तस्य शिशोस्तिक्तस्मरणानुपपत्तेः कथं तिक्तो गुड इति प्रत्यय इति चेन्न ।&lt;br&gt;&#xA;जन्मान्तरानुभूतत्वात् ।&lt;br&gt;&#xA;अदृष्टवशाच्च कस्यचिदेव स्मरणमुपपद्यते ।&lt;br&gt;&#xA;अथवा नायं नियमो ग्रहणस्मरणे एवागृहीतविवेके व्यवहारादिप्रवर्तके इति किन्तु क्वचिद्ग्रहणे एव मिथो ऽगृहीतभेदे ।&lt;br&gt;&#xA;यथा पीतः शङ्ख इति ।&lt;br&gt;&#xA;अत्र हि विनिर्यन्नयनरश्मिवर्तिनः पित्तद्रव्यस्य पीतत्वं दोषवशाद्द्रव्यरहितं गृह्यते ।&lt;br&gt;&#xA;शङ्खो ऽपि गुणहीनः स्वरूपमात्रेण गृह्यते ।&lt;br&gt;&#xA;तदनयोर्गुणगुणिनोरितरेतरापेक्षिणोरसंसर्गाग्रहात्सारूप्यात्पीतचिरबिल्वादिफलप्रत्ययाविशेषेणाभेदव्यवहारः&lt;br&gt;&#xA;सामानाधिकरण्यव्यपदेशश्च भवतः ।&lt;br&gt;&#xA;यत्तु कज्जलकालिमाग्रहणं तत्तिर्यगवस्थानात् ।&lt;br&gt;&#xA;अस्वच्छतया नयनरश्मिप्रतिबन्धकत्वाच्च ।&lt;br&gt;&#xA;पित्तं तु आजर्वावस्थितं काचमिव स्वच्छं न प्रतिबन्धकमिति विशेषः ।&lt;br&gt;&#xA;एवं तिक्तो गुड इति व्यवहारो ऽपि ।&lt;br&gt;&#xA;क्वचित्पुनः स्मरणे एवागृहीतविवेके ।&lt;br&gt;&#xA;यथा स घटस्तत्रासीदिति ।&lt;br&gt;&#xA;अनयैव दिशालातचक्रादिव्यवहाराः सर्वे ऽपि निर्वाह्याः ।&lt;br&gt;&#xA;&lt;em&gt;२,१७७&lt;/em&gt;&lt;br&gt;&#xA;किञ्च विपर्ययमङ्गीकुर्वाणेनापि विवेकाग्रहो ग्राह्य एव ।&lt;br&gt;&#xA;न हि विवेकग्रहे विपर्ययावकाशो ऽस्ति ।&lt;br&gt;&#xA;विरोधात् ।&lt;br&gt;&#xA;अन्यथा विपर्ययनिवृत्त्यनुपपत्तेः ।&lt;br&gt;&#xA;तथाच तत एव सर्वस्योपपत्तौ किं विपर्ययकल्पनया ।&lt;br&gt;&#xA;न चान्यथाख्यातौ किमपि प्रमाणमस्ति ।&lt;br&gt;&#xA;भेदाग्रहप्रसज्जिताभेदव्यवहारबाधनेनैव नेदमिति विवेकज्ञानस्य बाधकत्वमप्युपपद्यते ।&lt;br&gt;&#xA;तदुपपत्तौ चागृहीतविवेकस्य ज्ञानद्वयस्य भ्रान्तित्वमपि लोकसिद्धं सिद्धम् ।&lt;br&gt;&#xA;तथाच प्रयोगः ।&lt;br&gt;&#xA;विगीतप्रत्ययो यथार्थः ।&lt;br&gt;&#xA;प्रत्ययत्वात्सम्प्रतिपन्नवत् ।&lt;br&gt;&#xA;नन्वत्र विगीतप्रत्ययो नाम किं पुरोवर्तिनिर्विकल्पकज्ञानमुत सदृशदर्शनोत्थं रजरस्मरणम् ।&lt;br&gt;&#xA;किं वोभयमाहोस्विद्रजतपुरोवर्त्येकताज्ञानमाहोस्वित्प्रमुषितभेदं वेदनद्वयम् ।&lt;br&gt;&#xA;तत्राद्यपक्षत्रये सिद्धसाधनता ।&lt;br&gt;&#xA;चतुर्थे वाद्याश्रयासिद्धत्वमपसिद्धान्तो व्याघातश्च ।&lt;br&gt;&#xA;पञ्चमे प्रतिवाद्याश्रयसिद्धतेति चेत् ।&lt;br&gt;&#xA;मैवम् ।&lt;br&gt;&#xA;अस्ति तावत्पुरोवर्ति निर्विकल्पकज्ञानम् ।&lt;br&gt;&#xA;अस्ति च सदृशपुरोवर्तिदर्शनजनिता रजतस्मृतिः ।&lt;br&gt;&#xA;तथास्त्येव च तत्समुत्थं सविकल्पकमिदमिति वेदनात्सविवादभेदाभेदं रजतवेदनम् ।&lt;br&gt;&#xA;तत्र विप्रतिपन्नौ भेदाभेदौ विहायेदं रजतमित्यवगममात्रमिदं रजतमित्यादिसामानाधिकरण्यव्यवहारकारणं पक्षत्वेन विवक्षितं चेत्को विरोधः ।&lt;br&gt;&#xA;नहि विप्रतिपन्नाकारेणैव पक्षीकारः क्वचित् ।&lt;br&gt;&#xA;मा हि भून्नित्यानित्याग्निमदनग्निमच्छब्दपर्वतपक्षीकारे प्रकृतदोषानुषङ्गाद्भङ्गो ऽनुमानमुद्रायाः ।&lt;br&gt;&#xA;&lt;em&gt;२,१८१&lt;/em&gt;&lt;br&gt;&#xA;किञ्च सिद्धस्यैव पक्षीकरणम् ।&lt;br&gt;&#xA;विमताकारस्यापि सिद्धत्वे किं साध्येत ।&lt;br&gt;&#xA;विमतौ च भेदाभेदौ विभ्रमगोचरविवादावसरे ।&lt;br&gt;&#xA;भेदे हि वेदनयोरिदं वेदनम् पुरोवतिर्मात्रगोचरम् न रजतवाता वेत्ति ।&lt;br&gt;&#xA;रजतवेदनमपि रजतमात्रग्राहि नेदमिति पुरोवर्तिनमनूद्य तस्यैव रजततामिदं रजतमिति ।&lt;br&gt;&#xA;विदधाति ।&lt;br&gt;&#xA;किन्तु रजतमित्येव यस्य कस्यचिद्रजतत्वमनुसन्धत्ते ।&lt;br&gt;&#xA;तच्च न प्रमाणविरुद्धमिति क्वान्यथाख्यातिः ।&lt;br&gt;&#xA;अतस्तद्वादिभिरभेद एव वक्तव्यो ऽपाकर्तव्यश्चाख्यातिवादिभिरित्यस्त्येव विप्रतिपत्तिः ।&lt;br&gt;&#xA;ततो विप्रतिपन्नाकारं परित्यज्येदं रजतमित्यवगममात्रपक्षीकारे न कश्चिद्दोषः ।&lt;br&gt;&#xA;कथमन्यथाख्यातिवादीदं रजतमिति ज्ञानस्य पुरोवर्तिविषयत्वसाधनाय साधनमुपन्यस्यन्नितो दोषाद्विमुच्येत ।&lt;br&gt;&#xA;अथ रजताथिर्नः शुक्तिकायां प्रवृत्तौ हेतुभूतं ज्ञानं मया पक्षीक्रियत इति चेन्मोच्चैर्वाच्चः परो ऽपि श्रोष्यति ।&lt;br&gt;&#xA;ईश्वरज्ञानेन सिद्धसाधनता स्यादिति चेत्तवापि बाधः कथं न स्यात् ।&lt;br&gt;&#xA;प्रकृतप्रवृत्तिहेतुरनीश्वरज्ञानं पक्षीक्रियत इति चेन्ममापि तथैव स्यात् ।&lt;br&gt;&#xA;त्वयेश्वरानभ्युपगमाद्वयर्थं विशेषणमिति चेत्तर्हि मां प्रति तवापि कथं न व्यर्थम् ।&lt;br&gt;&#xA;तथापि व्याप्तिज्ञाने सिद्धसाधनतेति चेत्तत्रैव तव बाधप्रसङ्गः ।&lt;br&gt;&#xA;इदं ज्ञानादगृहीतविवेकं रजतज्ञानमिति विप्रतिपत्तिविषयमुद्धाटयामीति चेत्सममेतन्ममापि ।&lt;br&gt;&#xA;&lt;em&gt;२,१८६&lt;/em&gt;&lt;br&gt;&#xA;किञ्च विवादाध्यासितं रजतज्ञानं रजतविषयं रजतज्ञानत्वात्सम्मतवत् ।&lt;br&gt;&#xA;अत्रापि पूर्ववद्विमतिविषयो विवेचनीयः ।&lt;br&gt;&#xA;स्यादेतत् ।&lt;br&gt;&#xA;किमिदं रजतज्ञानं नाम रजतस्य ज्ञानं रजतज्ञानम् ।&lt;br&gt;&#xA;रजतं च तज्ज्ञानं चेति वा ।&lt;br&gt;&#xA;रजतशब्दोल्लेखिज्ञानं वा रजतार्थिनः प्रवृत्तिहेतुज्ञानं वा रजतमिति ज्ञानं वा ।&lt;br&gt;&#xA;न प्रथमः ।&lt;br&gt;&#xA;षष्ठयर्थस्य विषटविषयिभावव्यतिरेकेणासम्भवात्साध्याविशिष्टत्वात् ।&lt;br&gt;&#xA;न द्वितीयः ।&lt;br&gt;&#xA;उभयासिद्धेः ।&lt;br&gt;&#xA;ज्ञानस्य निराकारत्वात् ।&lt;br&gt;&#xA;न तृतीयः ।&lt;br&gt;&#xA;उल्लेखार्थस्य विषयत्वे ऽसिद्धेः ।&lt;br&gt;&#xA;तज्ज्ञानजनितस्मृतिमात्रयोनित्वे पूर्वपदमात्रज्ञानेनापि रजतपदस्य स्मरणसम्भवेन व्यभिचारात् ।&lt;br&gt;&#xA;न चतुर्थः ।&lt;br&gt;&#xA;विवेकग्रहवादिनामिदमिति ज्ञानस्यापि शुक्तिकाऽलम्बनस्य तद्धेतुत्वेन व्यभिचारात् ।&lt;br&gt;&#xA;न पञ्चमः ।&lt;br&gt;&#xA;पूर्वोक्तपक्षाबहिर्भावादिति ।&lt;br&gt;&#xA;मैवम् ।&lt;br&gt;&#xA;अन्यथाख्यातिवादिना किं शुक्तिकाज्ञानं शुक्तिविषयमन्यथाख्यातिरुच्यते ।&lt;br&gt;&#xA;उत रजतज्ञानं शुक्तिविषयम् ।&lt;br&gt;&#xA;आद्ये न नो विवादो यथार्थख्यातित्वात् ।&lt;br&gt;&#xA;द्वितीये रजतज्ञानशब्देन यो ऽर्थः परेण विवक्ष्यते स एवास्माकं हेतुर्भविष्यति ।&lt;br&gt;&#xA;तथा हि न तावदाद्यः कल्पः परेणाङ्गीकर्तुमुचितः ।&lt;br&gt;&#xA;व्याघातप्रसङ्गात् ।&lt;br&gt;&#xA;शुक्तिरजतयोरभेदप्रसङ्गाच्च ।&lt;br&gt;&#xA;न द्वितीयः ।&lt;br&gt;&#xA;अनभ्युपगमात् ।&lt;br&gt;&#xA;न तृतीयः ।&lt;br&gt;&#xA;कदाचिच्छक्तिकाज्ञानस्याप्यन्यथासङ्केतितरजतशब्दस्मृतिहेतुत्वसम्भवेनान्यथाख्यातिप्रसङ्गात् ।&lt;br&gt;&#xA;नापि चतुर्थः ।&lt;br&gt;&#xA;यत्र शुक्तिकातदधस्तद्रजतमस्तीति वाक्यं श्रुतवतः शुक्तिज्ञानमपि रजताथिर्प्रवृत्तिहेतुर्भवतीति तस्याप्यन्यथाख्यातितापातात् ।&lt;br&gt;&#xA;नापि पञ्चमः ।&lt;br&gt;&#xA;प्रागुक्तपक्षाबहिर्भावात् ।&lt;br&gt;&#xA;अतो रजतज्ञानं नामोक्तपक्षेषु किञ्चिदङ्गीकृत्य तद्दोषो वा परिहरणीयः ।&lt;br&gt;&#xA;पक्षान्तरं वोत्प्रेक्षणीयम् ।&lt;br&gt;&#xA;तत्त्वमेव मया हेतूकरिष्यत इति यत्किञ्चिदेतत् ।&lt;br&gt;&#xA;केचित्पुना रजतविषयं ज्ञानमित्येव हेत्वर्थमुपगम्य रजतेतराविषयत्वं साध्यमङ्गीकृत्य साध्याविशिष्टतादोषं परिहरन्ति ।&lt;br&gt;&#xA;तदसत् ।&lt;br&gt;&#xA;रजतघटाविति ज्ञाने व्यभिचारात् ।&lt;br&gt;&#xA;अन्यतरासिद्धेश्च ।&lt;br&gt;&#xA;तस्मादुक्त एव परिहारः ।&lt;br&gt;&#xA;अपि च ज्ञानत्वं यथार्थमात्रवृत्ति ज्ञानमात्रवृत्तित्वात्प्रमात्ववत् ।&lt;br&gt;&#xA;शुक्तिका न रजतत्वेनावभासते तद्रूपेणासत्त्वात् ।&lt;br&gt;&#xA;यद्यद्रूपेणासत्तत्तद्रूपेण नावभासते ।&lt;br&gt;&#xA;यथा मेरुः सर्षपत्वेन ।&lt;br&gt;&#xA;इदं रजततादात्म्यं न प्रत्येतुं शक्यमसत्त्वात्कूर्मरोमवत् ।&lt;br&gt;&#xA;तस्मादख्यातिपक्ष एव श्रेयानिति ।&lt;br&gt;&#xA;&lt;em&gt;२,१९०&lt;/em&gt;&lt;br&gt;&#xA;$प्रभाकराख्यातिनिरासः$&lt;br&gt;&#xA;अत्रोच्यते ।&lt;br&gt;&#xA;यत्तावदन्यथाख्यातिलक्षणं निराकृतमन्याकारोल्लेखित्यन्तेन तदिष्यमेवास्माकम् ।&lt;br&gt;&#xA;अन्यदन्यात्मना विषयीकुर्वज्ज्ञानमन्यथाख्यातिरित्यङ्गीकारात् ।&lt;br&gt;&#xA;यथोक्तम् असतः सत्त्वप्रतीतिः सतो ऽसत्त्वप्रतीतिरित्यन्यथाप्रतीतिरेव भ्रान्तित्वादिति ।&lt;br&gt;&#xA;नन्वन्यस्यान्यात्मता सती उतासती ।&lt;br&gt;&#xA;असतीति ब्रूमः ।&lt;br&gt;&#xA;असतो न प्रतीतिरिति चेन्न ।&lt;br&gt;&#xA;तस्या उपपादयिष्यमाणत्वात् ।&lt;br&gt;&#xA;एवं सति रजतस्यापि कुतः सत्त्वमङ्गीकरणीयमिति चेन्न ।&lt;br&gt;&#xA;को हि ब्रूते रजतं सदिति ।&lt;br&gt;&#xA;वक्ष्यामो ह्यभिनवान्यथाख्यातिस्वरूपमुपरिष्टत्वात् ।&lt;br&gt;&#xA;अत्र केनचित्प्रलपितम् ।&lt;br&gt;&#xA;खण्डो गौः शुक्लः पट इत्यादयः सर्व एव सविकल्पकप्रत्यया विभ्रमाः प्रसज्येरन् ।&lt;br&gt;&#xA;सामानाधिकरण्यप्रत्ययस्य तादात्म्यालम्बनत्वात् ।&lt;br&gt;&#xA;तस्य चात्राभावादिति ।&lt;br&gt;&#xA;तदतीव मन्दम् ।&lt;br&gt;&#xA;तथा हि ।&lt;br&gt;&#xA;सामानाधिकरण्यप्रत्ययो हि कयोस्तादात्म्यमवलम्बते ।&lt;br&gt;&#xA;किं गुणक्रियाजात्यादेः द्रव्येणोत गुणादीनामेव परस्परमथ गुणाश्रयस्य क्रियाश्रयेणेत्यादि ।&lt;br&gt;&#xA;नाद्यः ।&lt;br&gt;&#xA;असम्मतेः ।&lt;br&gt;&#xA;न हि शुक्लः पट इत्यस्य शौक्लयं पट इत्यर्थो ऽभिमतो लौकिकानाम् ।&lt;br&gt;&#xA;नच चलति पट इत्यस्य चलनं पट इत्यर्थो ऽभिमतः ।&lt;br&gt;&#xA;नापि खण्डो गौरित्येतत्खण्डत्वं गोत्वं च पिण्ड एवेत्यनेन समानार्थम् ।&lt;br&gt;&#xA;तथात्वे दण्डी देवदत्त इत्यस्यापि दण्डदेवदत्ततादात्म्यविषयतापत्तेः ।&lt;br&gt;&#xA;दण्डीति शाब्दव्यवहारे भेदार्थप्रत्ययप्रयोगाज्ज्ञानमपि तादृशं कल्प्यत इति चेत्सममत्रापि ।&lt;br&gt;&#xA;शुक्तगुणो ऽस्यास्तीत्यस्मिन्नर्थे ऽर्शआदिभ्यो ऽजित्यकारप्रत्ययविधानात् ।&lt;br&gt;&#xA;चलतीत्यादौ तु स्फुट एव प्रकृतिप्रत्यययोरर्थभेदः ।&lt;br&gt;&#xA;नहि गौरिति गोत्वमुच्यते तथात्वे त्वप्रत्ययवैयर्थ्यात् ।&lt;br&gt;&#xA;अत एव शुक्लः पट इत्युक्त्वा शौक्लयं पटस्येति व्याकर्तारो भवन्ति ।&lt;br&gt;&#xA;&lt;em&gt;२,१९६&lt;/em&gt;&lt;br&gt;&#xA;अत एव न द्वितीयः ।&lt;br&gt;&#xA;न हि शुक्लः पटश्चलतीत्यस्य शौक्लयं पटत्वं चलनं चैकमित्यर्थश्चेतसि चकास्ति प्रतिपत्तृणाम् ।&lt;br&gt;&#xA;तथा सति दण्डी कुण्डली देवदत्त इत्यस्यापि ज्ञानस्य दण्डकुण्डलदेवदत्तत्वतादात्म्यविषयतापातात् ।&lt;br&gt;&#xA;तृतीयस्तु स्यादेव ।&lt;br&gt;&#xA;समानमेकमधिकरणं येषां ते हि समानाधिकरणास्तेषां भावः सामानाधिकरण्यम् ।&lt;br&gt;&#xA;तथाच गुणादीनामाश्रयेण परस्परं च भेदः आश्रयाणां चाभेदः स्फुट एव ।&lt;br&gt;&#xA;नहि स्वयमेव स्वस्याधिकरणम् ।&lt;br&gt;&#xA;नापि समानमधिकरणं येषामिति परस्पराभेदे युज्यते ।&lt;br&gt;&#xA;नचाश्रयभेदे तस्य समानतास्ति ।&lt;br&gt;&#xA;नच गुणाद्याश्रयस्य भेदे प्रमाणमस्ति ।&lt;br&gt;&#xA;विशिष्टयोर्भेदे ऽपि न तत् गुणाद्याश्रयः ।&lt;br&gt;&#xA;किन्तु गुणाद्याश्रयाश्रितं वस्त्वन्तरं तत् ।&lt;br&gt;&#xA;एवञ्च यत्र भेदो न तदभेदेन प्रतिभासते यच्चाभेदेन प्रचिभासते न तत्र भेद इति क्वातिव्याप्तिः ।&lt;br&gt;&#xA;ननु गुणादीनामाश्रयेण परस्परं चाभेदो भगवतो मुनेः सिद्धान्तः ।&lt;br&gt;&#xA;क्वचिद्भेदाभेदौ च ।&lt;br&gt;&#xA;सामानाधिकरण्यप्रतीतिस्तु भेदनिष्ठैव व्याख्याता ।&lt;br&gt;&#xA;तथाच पुनः शुक्लः पट इत्यादिप्रत्यया विभ्रमाः प्रसक्ताः ।&lt;br&gt;&#xA;मैवम् ।&lt;br&gt;&#xA;सविशेषत्वाङ्गीवकारात् ।&lt;br&gt;&#xA;विशदं चैतद्विशेषनिरूपणे व्युत्पादयिष्यामः ।&lt;br&gt;&#xA;&lt;em&gt;२,१९९&lt;/em&gt;&lt;br&gt;&#xA;यत्पुनरन्याकारोल्लेखीत्यादिनास्मदभिमतान्यथाख्यातेरनुभवविरोधं प्रतिज्ञाय तदुपपादनाय&lt;br&gt;&#xA;यत्सन्निकृष्टकरणेनेत्यन्तेनालम्बनलक्षणनिराकरणं कृतं तदनुमतमेवास्माकम् ।&lt;br&gt;&#xA;यद्विज्ञानं यत्सन्निकृष्टकरणेन जन्यते स तस्य विषय इत्यङ्गीकारात् ।&lt;br&gt;&#xA;नन्वत्रापि दोषो ऽभिहित इति चेन्न ।&lt;br&gt;&#xA;सन्निकर्षस्यापि कारणतया विवक्षितत्वेन तस्यासम्बद्धत्वात् ।&lt;br&gt;&#xA;नहि चक्षुरादेराकाशादिसन्निकर्षो रूपादिज्ञानकारणम्, नापि वाक्यस्याकाशादिसन्निकर्षो वाक्यार्थज्ञाने हेतुः, नच लिङ्गज्ञानस्यात्मना&lt;br&gt;&#xA;सन्निकर्षो लिङ्गिज्ञाननिमित्तम्, किं नामावर्जनीयसन्निधयस्ते सन्निकर्षाः ।&lt;br&gt;&#xA;लिङ्गस्य साध्यधर्मिसन्निकर्षो लिङ्गिज्ञानकारणमिति चेन्न लिङ्गज्ञानस्य करणतयाभ्युपगमात् ।&lt;br&gt;&#xA;अनेनैव वाक्यस्य श्रोतृश्रोत्रसन्निकर्षाश्रयणेन दूषणं परास्तम् ।&lt;br&gt;&#xA;वाक्यज्ञानस्यैव करणत्वाङ्गीकारात् ।&lt;br&gt;&#xA;तथापि प्रत्यभिज्ञायां तत्तांशेन चक्षुरादेर्लिङ्गिना च लिङ्गज्ञानस्य वाक्यार्थेन वाक्यज्ञानस्य सन्निकर्षाभावादविषयतापत्तिरिति चेन्न&lt;br&gt;&#xA;असन्निकृष्टज्ञापने ऽतिप्रसङ्गात् ।&lt;br&gt;&#xA;तदनुभवजनितसंस्कारसहकृतेन्द्रियेण प्रत्यभिज्ञा जायते, तद्वयाप्तलिङ्गविषयेण च लिङ्गज्ञानेन लिङ्गिज्ञानमुत्पद्यते,&lt;br&gt;&#xA;संसर्गधर्मकपदार्थवाचिपदसमुदायरूपवाक्यविषयज्ञानेन वाक्यार्थज्ञानं जन्यते, अतो नातिप्रसङ्ग इति चेत्तर्ह्यभ्युपगतः सन्निकर्षः ।&lt;br&gt;&#xA;नहि संयोगादिरेव सन्निकर्षः किं नाम प्रत्यासत्तिमात्रम् ।&lt;br&gt;&#xA;&lt;em&gt;२,२०२&lt;/em&gt;&lt;br&gt;&#xA;तथापि रूपप्रतीतेरात्मा विषयः प्रसज्येत ।&lt;br&gt;&#xA;तत्र मनसः करणत्वात् ।&lt;br&gt;&#xA;आत्ममनःसन्निकर्षस्यापि रूपज्ञानं प्रति कारणत्वादिति चेन्न ।&lt;br&gt;&#xA;असाधारणकारणस्य विवक्षितत्वात् ।&lt;br&gt;&#xA;मनसश्च साधारणत्वात् ।&lt;br&gt;&#xA;तर्हि मनःसन्निकृष्टेन चक्षुषा जायमानं रूपज्ञानं मनोविषयमापन्नमिति चेन्न ।&lt;br&gt;&#xA;सन्निकर्षस्याप्यसाधारणकारणतया विवक्षितत्वात् ।&lt;br&gt;&#xA;चक्षुमर्नःसन्निकर्षो हि द्रव्यादिज्ञानसाधारणः ।&lt;br&gt;&#xA;एवमन्ये ऽत्रप क्षुद्रोपद्रवाः परिहरणीयाः ।&lt;br&gt;&#xA;तदेवं जन्यज्ञाने विषयत्वस्यान्यथाव्यवस्थितत्वाद्यज्ज्ञानं यत्प्रतिभासमित्यन्यथापरिभाषणमनुपपन्नम् ।&lt;br&gt;&#xA;न चैवं सत्यनुभवविरोधः, रजतावभासस्य शुक्तिकासन्निकृष्टकरणजन्यत्वेन तद्विषयत्वोपपत्तेः ।&lt;br&gt;&#xA;नचातिप्रसङ्गः, दोषजन्यत्वतदभावादिना व्यवस्थोपपत्तेः ।&lt;br&gt;&#xA;अन्यथा रजतज्ञानादरजते प्रवृत्तावपि कथं नातिप्रसङ्गः ।&lt;br&gt;&#xA;यत्पुना रजतावभासस्येत्याद्याशङ्कय समाधानमभिहितं तज्ज्ञानैकत्वसमर्थनेन निराकरिष्यामः ।&lt;br&gt;&#xA;&lt;em&gt;२,२०६&lt;/em&gt;&lt;br&gt;&#xA;अस्तु वा यद्विज्ञानं यत्प्रतिभासं तत्तद्विषयमित्येव व्यवस्था ।&lt;br&gt;&#xA;तथापि नानुभवविरोधः ।&lt;br&gt;&#xA;तत्किं रजतावभासस्य शुक्तित्वविषयतायामनुभवविरोधं ब्रूषे उतेदन्त्वाकारस्य ।&lt;br&gt;&#xA;आद्ये सम्प्रतिपत्तिः ।&lt;br&gt;&#xA;नहि वयमस्मिन्प्रत्यये शुक्तित्वमावभासत इति ब्रूमो येन विरोधः स्यात्, शुक्तित्वप्रतिभासस्य रजतावभासविरोधित्वाभ्युपगमात् ।&lt;br&gt;&#xA;द्वितीये तु न कश्चिद्विरोधः ।&lt;br&gt;&#xA;विरोधे वा समीचीनरजत इदं रजतमिति प्रतीतिर्न स्यात् ।&lt;br&gt;&#xA;इदमाकारस्य रजतप्रतिभासविषयतामनभ्युपगच्छत एव प्रतीतिविरोधं वक्ष्यामः ।&lt;br&gt;&#xA;एवं सति रजतस्यापि ज्ञानविषयता प्रसज्यत इति चेत् सत्यम्, इष्यमेवैतत् ।&lt;br&gt;&#xA;न चैवमख्यातिपक्षपातः, ज्ञानैक्याभ्युपगमात् ।&lt;br&gt;&#xA;नापि’शुक्तिकारजते’ इति ज्ञानं विभ्रमः प्रसज्यते रजतस्यासत्त्वाभ्युपगमात्, तादात्म्यावभासाभ्युपगमाच्च ।&lt;br&gt;&#xA;अत एवोक्तमसतः सत्त्वप्रतीतिः सतो ऽसत्त्वप्रतीतिरिति ।&lt;br&gt;&#xA;वक्ष्यति च विषयस्य कुतो बाध इत्यसतो रजततादात्म्योर्ज्ञानविषयतामाचार्यः ।&lt;br&gt;&#xA;नचान्यथाख्यातिजनने कारणाभावः, इन्द्रियादेरेव तत्कारणत्वात्, समीचीनज्ञानकारणस्यापि तस्य दोषकलुषितस्य विभ्रमहेतुत्वोपपत्तेः ।&lt;br&gt;&#xA;नच दोषाणां स्वारसिकशक्तिविरोधितामात्रमिति वाच्यम् ।&lt;br&gt;&#xA;तथा सति विपरीतशक्तयनाधायकत्वमङ्गीकर्तव्यं दोषाणामेव वा ।&lt;br&gt;&#xA;आद्ये पशुहिंसा किं धर्मजनने स्वारसिकशक्तिमती उताधर्मजनन इति वाच्यम् ।&lt;br&gt;&#xA;आद्ये कतं क्रतुबाह्यापि धर्मं न जनयेत् ।&lt;br&gt;&#xA;द्वितीये कथं क्रत्वान्तर्गतापि धर्मं जनयेत् ।&lt;br&gt;&#xA;सहकारिवशादिति चेत् अङ्गीकृतं तर्हि सहकारिणां स्वारसिकशक्तिप्रतिबन्धेन विपरीतशक्तयाधायकत्वम् ।&lt;br&gt;&#xA;न द्वितीयः नियामकाभावात् ।&lt;br&gt;&#xA;&lt;em&gt;२,२११&lt;/em&gt;&lt;br&gt;&#xA;किञ्च काचादयो ऽपि विपरीतज्ञानजनने सहकारिण एवाङ्गीक्रियन्ते ।&lt;br&gt;&#xA;दोषत्वं त्विष्यकार्यविघातितामात्रेणोच्यते ।&lt;br&gt;&#xA;कामुकस्य कामिनीविभ्रमेषु गुणत्वाभिमानात् ।&lt;br&gt;&#xA;नचैवं भर्जिता(ताः)कुटजधाना वटाङ्कुरं कुतो न जनय(यं)तीति वाच्यम्, पदार्थशक्तिवैचितृयात् ।&lt;br&gt;&#xA;केचिद्वस्त्वन्तरशक्तिमेव प्रतिबध्नन्ति, यथा भर्जनादयः ।&lt;br&gt;&#xA;केचित्सहजशक्तिप्रतिबन्धेन विपरीतमपि शक्तिमादधति, यथा विषस्य मारकत्वशक्तिं प्रतिबद्धयारोग्यादि(जनन)शक्तिमादधानाः पदार्थाः ।&lt;br&gt;&#xA;गुणा एव न ते दोषा इति चेत् काचादयो ऽपि गुणा एव न ते दोषा इत्युक्तमेव ।&lt;br&gt;&#xA;ननु जनकस्यैव साक्षात्कारिप्रत्ययविषयत्वं दृष्टम् ।&lt;br&gt;&#xA;नच रजतस्येदन्तादात्म्यस्य वासतो जनकत्वमस्ति ।&lt;br&gt;&#xA;तत्कथं विषयत्वमिति ।&lt;br&gt;&#xA;मैवम् ।&lt;br&gt;&#xA;तथा सतीश्वरज्ञानस्य नित्यस्यार्थो विषयो न स्यात् ।&lt;br&gt;&#xA;प्रत्यभिज्ञानस्य च तत्तांशो विषयो न भवेत् ।&lt;br&gt;&#xA;तन्निरूपकत्वादिमात्रेण विषयत्वाङ्गीकारे रजतादेरपि ज्ञाननिरूपकत्वेन विषयत्वोपपत्तेः ।&lt;br&gt;&#xA;कथमसतो निरूपकत्वमिति चेत् ।&lt;br&gt;&#xA;(न) ।&lt;br&gt;&#xA;गुरूणां टीका कुरूणां क्षेत्रमितिवदुपपत्तेः ।&lt;br&gt;&#xA;अतीतादिविषयानुमित्यादिव्यावर्तकत्वं च प्रमेयस्य न स्यात् ।&lt;br&gt;&#xA;तत्र व्यावर्तकं कदाचिदस्ति रजतादिकं कदापि नास्तीति वैषम्यमिति चेत् ।&lt;br&gt;&#xA;तत्किं यदाकदाचित्सतः कारणत्वं पूर्वक्षणे सतो वा ।&lt;br&gt;&#xA;नाद्यः ।&lt;br&gt;&#xA;अतिप्रसङ्गात् ।&lt;br&gt;&#xA;द्वितीये तु किमनेन ।&lt;br&gt;&#xA;अथ नातीतादिरर्थः स्वसामर्थ्येनानुमित्यादिकं व्यावर्तयति येन तत्सत्तापेक्षा स्यात्, किन्तु स्वहेतुसामर्थ्यादर्थव्यावृत्तं ज्ञानमुत्पद्यत इति चेत् ।&lt;br&gt;&#xA;समं प्रकृते ऽपि ।&lt;br&gt;&#xA;किञ्च सत्यस्थले ऽपि न साक्षात्साक्षात्कारं प्रति कारणत्वमर्थस्य किन्त्विन्द्रियसन्निकर्षस्यैव ।&lt;br&gt;&#xA;सच यत्रासता नोपपद्यते तत्रार्थसत्तामपेक्षत इति पारम्पर्येणैवार्थस्य कारणत्वम् ।&lt;br&gt;&#xA;ननु तर्ह्यसता रजतादिना सन्निकर्षायोगात्कथमिन्द्रियेण तज्ज्ञानजन्मेति चेन्न, शुक्तिकासन्निकृष्टं दुष्यमिन्द्रियं&lt;br&gt;&#xA;तामेवात्यन्तासद्रजतात्मनावगाहमानं ज्ञानं जनयतीत्यङ्गीकारात् ।&lt;br&gt;&#xA;अत एव नासत्ख्यातिप्रसङ्गः ।&lt;br&gt;&#xA;यावत्खलु विगीते प्रत्यये भासते तस्य सर्वस्यासत्त्वे ऽसत्ख्यातिः स्यात् ।&lt;br&gt;&#xA;न चैवमित्युक्तम् ।&lt;br&gt;&#xA;&lt;em&gt;२,२१९&lt;/em&gt;&lt;br&gt;&#xA;यच्चोक्तं विषयव्यभिचारे ज्ञानस्य सवर्त्रानाश्वास इति तत् औत्सर्गिकं ज्ञानानां प्रामाण्यमपवादाद्विपर्यय इति वदताऽचार्येणैव परिहरिष्यते ।&lt;br&gt;&#xA;साक्षी खलु चैतन्यरूपो नियतयाथार्थ्यः कदाचिदपि संशयानास्कन्दितो ऽन्तःकरणवृत्तीनां याथार्थ्यं स्वयमेव गृह्णाति,&lt;br&gt;&#xA;परीक्षासहकृतस्त्वयाथार्थ्यमिति बादरायणीयं मतम् ।&lt;br&gt;&#xA;अत एवानाश्वासनिरसनोपायो न ज्ञानेषु कश्चिद्विशेषो ऽस्तीति निरस्तम् ।&lt;br&gt;&#xA;अन्यथा परस्यापि कथं विषयव्यभिचारे व्यवहृतेर्व्यवहारान्तरे समाश्वासः स्यात् ।&lt;br&gt;&#xA;तदभावे च कथं व्यवहारदर्शनेनान्वितार्थे व्युत्पत्तिः ।&lt;br&gt;&#xA;क्वचिद्विवेकाग्रहे च कथमन्यत्र विशिष्टप्रत्यये विश्वासो भवेत् ।&lt;br&gt;&#xA;तदभावे च कथं निःशङ्का प्रवृत्तिः ।&lt;br&gt;&#xA;बाधकाभावादिना समाश्वासस्तु परोक्तरीत्यैव निरस्तः ।&lt;br&gt;&#xA;किञ्च प्रवृत्त्युत्तरकालीनो बाधकाभावः कथं निःशङ्कप्रवृत्तावुपयुज्यते ।&lt;br&gt;&#xA;बाधकाभावादिना विशिष्टज्ञानस्वरूपनिश्चयमङ्गीकुर्वाणः कथं स्वप्रकाशविज्ञानवादं न जह्यात् ।&lt;br&gt;&#xA;औत्सर्गिकी प्रवृत्तिरपवादान्निवृत्तिरिति चेत् ।&lt;br&gt;&#xA;समं प्रकृते ऽपि ।&lt;br&gt;&#xA;यदप्युक्तं विपरीतख्यातिपक्षे ज्ञानं साकारमापतेदिति ।&lt;br&gt;&#xA;तदनुपपन्नम् ।&lt;br&gt;&#xA;अत्यन्तासत एवाकारस्य स्फुरणाङ्गीकारात् ।&lt;br&gt;&#xA;अन्यथा व्यवह्रियमाणस्याकारस्य बहिरभावाद्वयवहारो ऽपि तदाकारः प्रसज्येत ।&lt;br&gt;&#xA;या चैवं प्रक्रिया रजतमिदमित्यादिनोक्ता सा ज्ञानद्वित्वे रजतज्ञानस्य च स्मृतित्वे प्रमाणाभावादनुपपन्ना ।&lt;br&gt;&#xA;विशिष्टज्ञानबाधकानां परिहृतत्वात् ।&lt;br&gt;&#xA;अनुमानानां च दूष्टत्वात् ।&lt;br&gt;&#xA;यस्तु रजतज्ञानस्य स्मृतित्वे परिशेषोपन्यासः सो ऽपि प्रत्युत्पन्नक(का)रणदुष्येन्द्रियादिजन्यतोपपादनात्परिशेषानुपपत्तेरयुक्तः ।&lt;br&gt;&#xA;अनाकलितरजतस्यानुत्पद्यमानत्वं गगनादावनैकान्तिकम् ।&lt;br&gt;&#xA;रजतज्ञानवत एवोत्पद्यमानत्वं विवक्षितमिति चेन्न तथापि रजतसंस्कारव्यवहारादौ व्यभिचारात् ।&lt;br&gt;&#xA;ज्ञानत्वे सतीतिविशेषणाददोष इति चेन्न ।&lt;br&gt;&#xA;रजतनिर्विकल्पकज्ञानवत एवोत्पद्यमाने रजतसविकल्पकानुभवे व्यभिचारतादवस्थ्यात् ।&lt;br&gt;&#xA;रजतसविकल्पकज्ञानवत एवोत्पद्यमानत्वं विवक्षितमिति चेन्न हानादिबुद्धिष्वनैकान्तिकतानिस्तारात् ।&lt;br&gt;&#xA;संस्कारमात्रसहकृतमनोजन्यत्वोपाधिग्रस्तं चानुमानम् ।&lt;br&gt;&#xA;नचानेनैव हेतुनास्य पक्षे साधनम् व्यभिचारस्योक्तत्वात् ।&lt;br&gt;&#xA;&lt;em&gt;२,२२६&lt;/em&gt;&lt;br&gt;&#xA;किञ्चेदं स्मरणत्वं साध्यं न तावत्सामान्यं गुणेषु प्राभाकरैरभ्युपगतम् ।&lt;br&gt;&#xA;अननुभवत्वमिति चेत् ।&lt;br&gt;&#xA;तदपि किमनुभवादन्यत्वमनुभवत्वानधिकरणत्वं वा ।&lt;br&gt;&#xA;आद्ये ऽनुभवस्यापि तत्सम्भवेन सिद्धसाधनता स्यात् ।&lt;br&gt;&#xA;द्वितीये ऽनुभवत्वं किमिति वाच्यम् ।&lt;br&gt;&#xA;स्मृत्यन्यत्वमिति चेन्न ।&lt;br&gt;&#xA;स्मृतावपि प्रसङ्गात् इतरेतराश्रयप्रसक्तेश्च ।&lt;br&gt;&#xA;ज्ञानसंस्कारमात्रप्रभवत्वं स्मृतित्वमिति चेन्न ।&lt;br&gt;&#xA;मानसप्रत्यक्षजा स्मृतिरित्यस्माभिरङ्गीकृतत्वेन पक्षस्याप्रसिद्धविशेषणत्वात् दृष्टान्तस्य साध्यवैकल्याच्च ।&lt;br&gt;&#xA;किञ्चेन्द्रियव्यापारान्वयव्यतिरेकानुविधायीदं रजतज्ञानं तत्कायर्मित्यवसीयते ।&lt;br&gt;&#xA;तथाच बाधितविषयत्वम् ।&lt;br&gt;&#xA;अन्वयव्यतिरेकयोरन्यत्रोपयोगान्नैवमिति चेत् ।&lt;br&gt;&#xA;तत्किमस्य स्मृतित्वे सिद्धे ऽन्यत्रोपक्षयः कल्प्यते उतैवमेव ।&lt;br&gt;&#xA;नाद्यः ।&lt;br&gt;&#xA;तदभावात् अस्मादेवानुमानात्तत्सिद्धावन्योन्याश्रयप्रसङ्गात् ।&lt;br&gt;&#xA;न द्वितीयः ।&lt;br&gt;&#xA;समीचीनरजतप्रत्यये ऽपि तथात्वप्रसङ्गात् ।&lt;br&gt;&#xA;अन्यत्रोपक्षयः शङ्कित इति चेन्न तथापि सन्दिग्धकालातीततानिस्तारात् ।&lt;br&gt;&#xA;समीचीनरजतानुभवे ऽपि कथमन्यत्रानुपक्षयो निश्चितो भवता ।&lt;br&gt;&#xA;अनुभवत्वनिश्चयादिति चेन्न इन्द्रियव्यापारस्यान्यत्रोपयोगशङ्कयानुभवत्वस्यापि सन्दिग्धत्वात् ।&lt;br&gt;&#xA;पुरोवर्तिव्यवहारसंवादादनुभवत्वनिश्चय इति चेन्न संवादानुभवस्याप्यनिश्चितत्वात् ।&lt;br&gt;&#xA;असति बाधके न वृथान्यत्रोपक्षयः शङ्कयत इति चेत् समं प्रकृते ऽपीति ।&lt;br&gt;&#xA;एतेनाप्रत्युत्पन्नकारणप्रभवत्वं स्मृतित्वमित्यपि चेन्न ।&lt;br&gt;&#xA;द्वितीयादिभ्रमे सिद्धसाधनत्वात् साध्यविशिष्टताप्रसङ्गाच्च ।&lt;br&gt;&#xA;तत्तांशोल्लेखित्वं स्मृतित्वमिति चेन्न ।&lt;br&gt;&#xA;अनुभवबाधितत्वात् ।&lt;br&gt;&#xA;एतेन ज्ञानसम्भिन्नार्थगोचरत्वमित्यपि परास्तम् ।&lt;br&gt;&#xA;अनेनैव प्रतिपक्षानुमानद्वयमपि समाहितं वेदितव्यम् ।&lt;br&gt;&#xA;नेदं स्मृतिरिति व्यवहर्तव्यं तत्तोल्लेखादिस्मृतिचिन्हविकलत्वादिति प्रथमप्रयोगे विवक्षितत्वात् ।&lt;br&gt;&#xA;अत एव तिक्तगुडादिप्रत्ययप्रक्रियापि परास्ता ।&lt;br&gt;&#xA;&lt;em&gt;२,२३३&lt;/em&gt;&lt;br&gt;&#xA;यदपि विपर्ययाभ्युपगमे कल्पनागौरवमुक्तं तत् विवेकाग्रहमात्रेण प्रवृत्त्यादेरुपपत्तौ तथास्तु ।&lt;br&gt;&#xA;नचैवमिति वक्ष्यामः ।&lt;br&gt;&#xA;किञ्चैवमन्त्यतन्तुसंयोगपर्यन्तं कारणकलापमुपादाय पटो ऽपि नाङ्गीकरणीयः तन्मात्रेण सर्वस्योपपत्तेः ।&lt;br&gt;&#xA;पटो ऽपि प्रमितो न हातुं शक्यते ।&lt;br&gt;&#xA;नच तेन विनैकत्वादिप्रत्ययोपपत्तिरिति चेत् विपर्यये ऽप्येवमिति कुतो गौरवम् ।&lt;br&gt;&#xA;अन्यथाख्यातौ किं प्रमाणमिति चेत् ।&lt;br&gt;&#xA;अनुभव एवेति ब्रूमः ।&lt;br&gt;&#xA;(त) यथा हि पुरोवर्तिनि रजते रजतमिदमिति विशिष्टविषयमेकमेव विज्ञानं स्वप्रकाशतया वा मानसप्रत्यक्षतया वा साक्षिणा वावभासते&lt;br&gt;&#xA;तथेदमपीति कुतो ऽस्य न विशिष्टविषयैकज्ञानत्वम् ।&lt;br&gt;&#xA;न हि ततो ऽस्य मात्रयापि विशेषं पश्यामः ।&lt;br&gt;&#xA;दर्शने वास्मत्प्रवृत्तिर्न स्यात् ।&lt;br&gt;&#xA;केवलमेकं तादृग्विषयसद्भावाद्यथार्थं तदभावापरमयथार्थमविशिष्टविषयमनेकमपि तद्विशिष्टविषयैकत्वेन प्रतिभासत इति चेन्न ।&lt;br&gt;&#xA;अन्यस्यापि विशिष्टविषयैकत्वे समाश्वासासम्भवप्रसङ्गात् विपर्ययाङ्गीकारप्रसक्तेश्च ।&lt;br&gt;&#xA;नास्त्येव विशिष्टविषयैकत्वग्राहिप्रत्यय इति चेन्न अनुभवसिद्धज्ञानापलापे स्मृत्यनुभवस्वरूपापलापप्रसङ्गात् ।&lt;br&gt;&#xA;किञ्च रजतार्थिनः शुक्तिकायां प्रवृत्तिरन्यथानुपपन्नान्यथाज्ञानमाक्षिपति ।&lt;br&gt;&#xA;नन्वियं प्रवृत्तिः स्वरूपतो विषयतश्चागृहीतभेदाद्वेदनद्वयादुपपद्यत इति चेत् ।&lt;br&gt;&#xA;को ऽयं भेदो नाम ।&lt;br&gt;&#xA;किं स्वरूपम् उत पृथक्तवम् उतान्योन्याभावः अथवावैधर्म्यम् ।&lt;br&gt;&#xA;न प्रथमः ।&lt;br&gt;&#xA;स्वप्रकाशज्ञानज्ञेयप्रतिभासे तदनवभासानुपपत्तेः ।&lt;br&gt;&#xA;न द्वितीयः ।&lt;br&gt;&#xA;गुणे गुणानभ्युपगमात् ।&lt;br&gt;&#xA;सर्वत्र भेदाग्रहसम्भवेनान्यार्थिनो ऽन्यत्र प्रवृत्तिप्रसङ्गात् ।&lt;br&gt;&#xA;तृतीये वक्तव्यम् ।&lt;br&gt;&#xA;किमिदं रजतत्वयोरन्योन्याभावो नावभासते उतेदं रजतयोरिति ।&lt;br&gt;&#xA;नाद्यः ।&lt;br&gt;&#xA;अपर्यायशब्दस्मारकयोर्जातिव्यक्तयोस्तदनवभासासम्भवात् ।&lt;br&gt;&#xA;किञ्चान्योन्याभावो नामान्योन्यस्वरूपमेव परस्य ।&lt;br&gt;&#xA;तच्चोपलब्धमिति कथं तदनुपलम्भः ।&lt;br&gt;&#xA;अत एव न द्वितीयः ।&lt;br&gt;&#xA;नापि चतुर्थः ।&lt;br&gt;&#xA;रजतासम्भविनः पुरोवर्तिनीदन्त्वस्य पुरोवर्त्यसम्भविनश्च रजते रजतत्वस्य गृहीतत्वात् ।&lt;br&gt;&#xA;इदं रजतत्वयोरसंसर्गाग्रहो विवक्षित इति चेन्न ।&lt;br&gt;&#xA;असंसर्गो हि संसर्गस्याभावः ।&lt;br&gt;&#xA;स चेदंरजतत्वयोः स्वरूपमेव परेषाम् इति कथं तदवभासे नावभासेत ।&lt;br&gt;&#xA;विपर्ययाभ्युपगमवादिभिरपि भेदाग्रहो ऽभ्युपगमनीय एव ।&lt;br&gt;&#xA;तत्रापि समानो दोष इति चेन्न ।&lt;br&gt;&#xA;भेदस्य स्वरूपतावन्मात्रत्वानभ्युपगमात् ।&lt;br&gt;&#xA;&lt;em&gt;२,२४१&lt;/em&gt;&lt;br&gt;&#xA;अथ मन्यसे पुरोवतिर्नो यः शुक्तित्वादिधर्मो रजतव्यावर्तको यश्च रजते व्यवहितदेशत्वादिधर्मः पुरोवर्तिव्यावर्तकस्तयोरग्रहणं प्रवर्तकमिति ।&lt;br&gt;&#xA;तदसत् ।&lt;br&gt;&#xA;पुरोवर्तिनो हि शुक्तित्वाग्रहे न शुक्तिकार्थी तत्र प्रवर्तेत ।&lt;br&gt;&#xA;रजतस्य चासन्निहितत्वादिधर्माग्रहे रजतार्थी न तत्र प्रवर्तताम् ।&lt;br&gt;&#xA;रजतार्थिनः पुरोवतिर्नि प्रवृत्तिस्तु कुतः ।&lt;br&gt;&#xA;किञ्च भेदाग्रहादन्यार्थिनो ऽन्यत्र प्रवृत्तिमाचक्षाणः प्रष्टव्यः ।&lt;br&gt;&#xA;किमयमेव व्यवहारो भेदाग्रहादन्यस्त्वभेदग्रहात्, उत सर्वो ऽपि भेदाग्रहादिति ।&lt;br&gt;&#xA;नाद्यः ।&lt;br&gt;&#xA;अनियतकारणतापातात् ।&lt;br&gt;&#xA;ननु च सर्वत्राभेदग्रह एव प्रवर्तकः ।&lt;br&gt;&#xA;तत्सारूप्याद्भेदाग्रहो ऽपि तथेष्यते ।&lt;br&gt;&#xA;यथा हि ।&lt;br&gt;&#xA;अस्ति तावत्प्रवर्तकत्वाभिमतप्रत्यये ऽप्यपेक्षितोपायपुरोवृत्त्यवगमांशयोः स्वरूपतो विषयतश्च भेदविरहादेव भेदाग्रहः ।&lt;br&gt;&#xA;तथात्राप्यविवेचकं साधारणं रूपमवगम्यते ।&lt;br&gt;&#xA;नावगम्यते च विवेचको ऽसाधारणधर्मो वेद्ययोर्वेदनयोश्च ।&lt;br&gt;&#xA;ततश्चैकप्रवर्तकप्रत्ययसदृशवपुरुपजनयतीदं वेदनद्वयं प्रवृत्तिमिति ।&lt;br&gt;&#xA;मैवम् ।&lt;br&gt;&#xA;अनियतहेतुकत्वानिस्तारात् ।&lt;br&gt;&#xA;किञ्च प्रवर्तकसादृश्यात्प्रवृत्तिरित्यत्रैव कल्प्यते उत यद्यत्सदृशं तत्तत्कार्यकारीति सर्वत्र नियमः ।&lt;br&gt;&#xA;नाद्यः ।&lt;br&gt;&#xA;अदृष्टकल्पनाप्रसङ्गात् ।&lt;br&gt;&#xA;प्रवृत्तिलोभादित्थमास्थीयत इति चेन्न तस्या विपर्ययाङ्गीकारादेव सुव्यवस्थितेः ।&lt;br&gt;&#xA;न द्वितीयः ।&lt;br&gt;&#xA;कृशानुसदृशाद् गुञ्जापुञ्जच्छीतनिवृत्तेरदर्शनात् ।&lt;br&gt;&#xA;नन्विदं रजतमिति यथा रजतसाध्या बुद्धी रजतसदृशाच्छुक्तिशकलाद्भवति भवताम् ।&lt;br&gt;&#xA;तथा प्रवर्तकैकज्ञानसदृशाज्ज्ञानद्वयात्प्रवृत्तिरपि कुतो न स्यात् ।&lt;br&gt;&#xA;मैवम् ।&lt;br&gt;&#xA;अर्थस्य साक्षाज्ज्ञानकारणत्वानभ्युपगमात् ।&lt;br&gt;&#xA;सादृश्यं तु काचादिवद्दोषतयोपयुज्यते ।&lt;br&gt;&#xA;अपि चेदं ज्ञानद्वयं प्रवर्तकसादृश्यमात्राद्यदि प्रवृत्तिमुपजनयेन्निवृत्तिमपि कुता एन जनयेत् ।&lt;br&gt;&#xA;अस्ति हि तत्र निवर्तकभेदग्रहसारूप्यमभेदाग्रहणम् ।&lt;br&gt;&#xA;ननु च यथा भेदाग्रहो भवतामभेदग्रहं जनयति तथा प्रवृत्तिमपि किं न जनयेदिति ।&lt;br&gt;&#xA;मैवम् ।&lt;br&gt;&#xA;वैषम्यात् ।&lt;br&gt;&#xA;ज्ञानजनने हि कारणानां स्वातन्तृयं न पुरुषस्य ।&lt;br&gt;&#xA;तानि च यादृशसामग्रीमध्यपतितानि तादृशं ज्ञानमुपजनयन्ति ।&lt;br&gt;&#xA;नतु पुरुषाकाङ्क्षामपेक्षन्ते हेयोपेक्षणीयज्ञानजननात् ।&lt;br&gt;&#xA;प्रवृत्तौ तु पुरुष एव स्वतन्त्रो न ज्ञानम् ।&lt;br&gt;&#xA;स हि सत्यपि ज्ञाने ऽपेक्षित एव प्रवर्तते ।&lt;br&gt;&#xA;नतु ज्ञानं जातमित्येवोदासीनविपरीतयोरपि ।&lt;br&gt;&#xA;तथाच भेदाग्रहदोषकलुषितानि नयनादीनि विपर्ययं जनयन्ति ।&lt;br&gt;&#xA;नतु पुरुषः प्रवर्तकसादृश्यमात्रेण प्रवर्तितुमर्हति ।&lt;br&gt;&#xA;तथात्वे वा निवर्तकसादृश्यात्प्रेक्षावान्निवर्तेतापीत्युक्तम् ।&lt;br&gt;&#xA;किञ्च ज्ञानमर्थे प्रवृत्तिं किं साक्षादुपजनयति उतेच्छाप्रयत्नद्वारेण ।&lt;br&gt;&#xA;नाद्यः ।&lt;br&gt;&#xA;हेयोपेक्षणीययोरपि प्रवृत्तिप्रसङ्गात् ।&lt;br&gt;&#xA;द्वितीये कथमगृहीतभेदाज्ज्ञानद्वयात्प्रवृत्तिः ।&lt;br&gt;&#xA;पुरोवर्तिप्रवृत्तेर्हि साक्षात्कारणं प्रयत्नः, तस्य चेच्छा, तस्याश्च समीहितसाधनतानुमानम् ।&lt;br&gt;&#xA;नच तत्सम्भवति ।&lt;br&gt;&#xA;रजतत्वस्य पक्षधर्मत(आ)याप्रतिपन्नत्वात् ।&lt;br&gt;&#xA;अथ रजते प्रतिपन्नेन रजतत्वेन तत्समीहितसाधनताज्ञानमुपजातं भेदाग्रह(भेदग्रहे ऽभेदग्रह)सारूप्यात्पुरोवर्तिनीच्छामुपजनयतीति चेन्न ।&lt;br&gt;&#xA;तथा सति भेदग्रहसारूप्यादभेदाग्रहादुपेक्षया अप्यापातादिति ।&lt;br&gt;&#xA;&lt;em&gt;२,२५०&lt;/em&gt;&lt;br&gt;&#xA;नन्वस्तु तर्हि द्वितीयः पक्षः ।&lt;br&gt;&#xA;तथा हि ।&lt;br&gt;&#xA;सत्यरजते तावदस्ति रजतव्यक्तिज्ञानं रजतत्वजातिबोधश्च ।&lt;br&gt;&#xA;न चास्त्यसंसर्गज्ञानम् ।&lt;br&gt;&#xA;एतावतैव तत्र तदर्थिनां प्रवृत्तिः ।&lt;br&gt;&#xA;नहि तयोस्तादात्म्यं पश्यन्ति ।&lt;br&gt;&#xA;जातिव्यक्तयोस्दतादात्म्याभावात् ।&lt;br&gt;&#xA;नच तत्र संसर्गग्रहः प्रवर्तकः समवायो हि तयोः संसर्गः ।&lt;br&gt;&#xA;न चासौ प्रत्यक्षः ।&lt;br&gt;&#xA;इन्द्रियसन्निकर्षाभावात् ।&lt;br&gt;&#xA;नाप्यनुमानस्तदा शक्यते ज्ञातुम् ।&lt;br&gt;&#xA;लिङ्गाभावात् ।&lt;br&gt;&#xA;अविसंवादिव्यवहारजनकत्वविशिष्टसाकाङ्क्षरूपरूपिसहोपलम्भो हि तल्लिङ्गम् न चाविसंवादित्वं प्राक् प्रवृत्तेः शक्याधिगमम् ।&lt;br&gt;&#xA;अस्ति चेदं सकलमपि प्रवर्तकं विभ्रमे ऽपीति कुतो विपर्ययाभावे प्रवृत्त्यनुपपत्तिः ।&lt;br&gt;&#xA;इदं रजतत्वाधारयोर्भेदग्रहो वा सत्यरजते प्रवृत्तिहेतुः ।&lt;br&gt;&#xA;अस्ति चासौ प्रकृते ऽपि ।&lt;br&gt;&#xA;नच पुरोवर्तिनि रजतत्वाप्रतीताविच्छानुपपत्तिरिति वाच्यम् ।&lt;br&gt;&#xA;रजतत्वेन सहागृहीतासंसर्गतया वा रजतादगृहीतभेदतया वा समीहितसाधनतानुमानोपपत्तेरिति एतदप्ययुक्तम् ।&lt;br&gt;&#xA;असंसर्गाग्रहभेदाग्रहयोः निरस्तत्वात् ।&lt;br&gt;&#xA;किञ्चैवं सति सविकल्पकप्रत्यक्षोच्छेदप्रसङ्गः ।&lt;br&gt;&#xA;वस्तुमात्रग्रहस्यासंसर्गाग्रहस्य च निर्विकल्पकसाम्यात् ।&lt;br&gt;&#xA;रूपरूपिभावः सविकल्पके चकास्ति ।&lt;br&gt;&#xA;निर्विकल्पके तु वस्तुस्वरूपमात्रमिति भेद इति चेत् ।&lt;br&gt;&#xA;को ऽयं रूपरूपिभावः धर्मधर्मिणोः परस्पराकाङ्क्षाविषयत्वमिति चेत् ।&lt;br&gt;&#xA;तत्किं तयोः स्वरूपमुतान्यत् ।&lt;br&gt;&#xA;आद्ये तदपि निर्विकल्पके प्रकाशत एव ।&lt;br&gt;&#xA;द्वितीये किं तदैन्द्रियकमुतातीन्द्रियम् ।&lt;br&gt;&#xA;प्रथमे कथमविकल्पके न प्रकाशेत ।&lt;br&gt;&#xA;द्वितीये कथं सविकल्पके प्रकाशेत ।&lt;br&gt;&#xA;अत तद्वस्तुदर्शनसापेक्षदशर्नं निर्विकल्पके ऽचकासदपि सविकल्पके भातीति चेत् ।&lt;br&gt;&#xA;तर्हि न तत्सर्ङ्गातिरिक्तमस्तीति संसर्गग्रहादेव सविकल्पकोपपत्तिः ।&lt;br&gt;&#xA;नच निर्विकल्पकस्य प्रवर्तकत्वमस्ति ।&lt;br&gt;&#xA;किञ्चासंसर्गाग्रहादेव सर्वत्र प्रवृत्त्यङ्गीकारे मध्यमवृद्धप्रवृत्तेरपि तथात्वेन बालस्य तदीयसंसर्गज्ञानानुमानोपायाभावात् पदानामन्वितार्थेषु&lt;br&gt;&#xA;व्युत्पत्त्यनुपपत्तौ शाब्दप्रमाणोच्छेदप्रसङ्गः ।&lt;br&gt;&#xA;&lt;em&gt;२,२५५&lt;/em&gt;&lt;br&gt;&#xA;अथैवं मन्येत ।&lt;br&gt;&#xA;अस्त्येव व्यवहर्तुरन्वयज्ञानम् ।&lt;br&gt;&#xA;किं नाम सदपि न प्रवृत्तावुपयुज्यते ।&lt;br&gt;&#xA;अतो न कश्चिद्दोष इति ।&lt;br&gt;&#xA;तत्र किं तदन्वयज्ञानं प्रवृत्तौ नियतमुतानियतमिति वाच्यम् ।&lt;br&gt;&#xA;आद्ये ऽस्तु तत्प्रवृत्तावुपयोगि मा वा भूत्, अन्यथाख्यातिं विना न रजतार्थिनः पुरोवर्तिनि प्रवृत्तिरिति तावत्सिद्धम् ।&lt;br&gt;&#xA;द्वितीये तु शब्दोच्छेदस्तदवस्थः ।&lt;br&gt;&#xA;किञ्च नियतपूर्वभावि चाकारणं चेत्यनुपपन्नम् ।&lt;br&gt;&#xA;प्रतिभासमानयोरसंसर्गाग्रहे सति संसर्गग्रहो ऽवर्जनीयसन्निधिरिति चेन्न विपर्ययस्यापि वक्तुं शक्यत्वात् ।&lt;br&gt;&#xA;अवश्यं चैतदेवम् ।&lt;br&gt;&#xA;व्यवहारो हि व्यवहर्तव्योपलम्भनिबन्धनो युक्तः, न तु व्यवहरणीयविपर्ययानुपलब्धिनिबन्धनः ।&lt;br&gt;&#xA;नहि घटव्यवहारो व्यवहर्तव्यज्ञानपुरःसरो व्यवहारत्वाद्घटव्यवहारवत् ।&lt;br&gt;&#xA;विवादपदं ज्ञानं पुरोवर्तिविषयं तद्विषयव्यवहारजनकत्वात्सम्मतवत् ।&lt;br&gt;&#xA;पुरोवर्ति वा रजतज्ञानगोचरो रजतज्ञानगोचरो रजतानुपायत्वे सति तदर्थिप्रवृत्तिविषयत्वात्सम्यग्रजतवत् ।&lt;br&gt;&#xA;विवादपदं रजतज्ञानमिदं ज्ञानान्न भिद्यते प्रकाशमानात्ततो ऽप्रकाशमानभेदत्वे सति प्रकाशमानत्वात्सम्प्रतिपन्नरजतज्ञानवदित्यादयः ।&lt;br&gt;&#xA;किञ्च विपर्ययाभावे नेदं रजतमिति ज्ञानस्य बाधकत्वमनुपपद्यमानं तं गमयति ।&lt;br&gt;&#xA;नहि तथात्वे बाधकत्वमस्ति ।&lt;br&gt;&#xA;न तावदग्रहणनिवर्तकतया बाधकत्वम्, सर्वप्रत्ययानां तथात्वापातात् ।&lt;br&gt;&#xA;नापि व्यवहारविच्छेदकत्वेन, अतदर्थिनां व्यवहारानुत्पत्तौ नेदं रजतमितिज्ञानस्याबाधकत्वप्रसङ्गात्, व्याघ्रचोरादिज्ञानस्यापि&lt;br&gt;&#xA;प्रवृत्तिविच्छेदकत्वेन बाधकत्वप्रसक्तेश्च ।&lt;br&gt;&#xA;नचार्थस्य व्यवहारयोग्यताविच्छेदकत्वेन, समयान्तरे ऽपि तत्र विभ्रमात्प्रवृत्त्यभावापत्तेः ।&lt;br&gt;&#xA;नच व्यवहारप्रतिबन्धकत्वेन, अविवेकनिवृत्तौ कारणाभावादेव व्यवहारानुपपत्तेः प्रतिबन्धककल्पनायोगात्, व्याघ्रचोरादिज्ञानस्य&lt;br&gt;&#xA;बाधकतापत्तेश्च ।&lt;br&gt;&#xA;विमतमयथार्थं बाध्यत्वाद्वयवहारवदिति ।&lt;br&gt;&#xA;अत एव भ्रान्तित्वप्रसिद्धयापि विपर्याससिद्धिः ।&lt;br&gt;&#xA;एवञ्च सति प्रत्ययत्वानुमानं कालात्ययापदिष्यं वेदितव्यम् ।&lt;br&gt;&#xA;अदुष्यकरणजन्यत्वोपाधिग्रस्तं च ।&lt;br&gt;&#xA;एतेन रजतज्ञानत्वानुमानमपि निरस्तम् ।&lt;br&gt;&#xA;अन्यथा विमतो व्यवहारो यथार्थो व्यवहारत्वात्, रजतविषयो वा रजतव्यवहारत्वादित्यपि स्यात् ।&lt;br&gt;&#xA;&lt;em&gt;२,२६३&lt;/em&gt;&lt;br&gt;&#xA;यदपि ज्ञानत्वं च यथार्थमात्रवृत्तीत्यादि, तत्र किमिदं ज्ञानत्वं सामान्यं वा प्रतिनियतं वा ।&lt;br&gt;&#xA;नाद्यः ।&lt;br&gt;&#xA;वादिप्रतिवादिनोराश्रयासिद्धेः ।&lt;br&gt;&#xA;द्वितीये यथार्थज्ञानवृत्तिज्ञानत्वे सिद्धसाधनता ।&lt;br&gt;&#xA;विमतज्ञानवृत्तिज्ञानत्वपक्षीकारे ऽपि मात्रेति व्यर्थं स्यात् ।&lt;br&gt;&#xA;तत्त्यागेन च प्रतिज्ञाने प्रथमानुमानदोष एव ।&lt;br&gt;&#xA;किञ्च यथाथर्मात्रवृत्तीत्ययथार्थावृत्तित्वमात्रं विवक्षितम् उतायथाथर्ज्ञानावृत्तित्वम् ।&lt;br&gt;&#xA;आद्ये सिद्धसाधनम् अयथार्थव्यवहारावृत्तित्वस्य सिद्धत्वात् ।&lt;br&gt;&#xA;द्वितीये परस्याप्रसिद्धविशेषणता, अदुष्टसामग्रीजन्यमात्रवृत्तित्वमपाधिश्च ।&lt;br&gt;&#xA;यच्च शुक्तिका रजतत्वेनाभासत इत्यादि, तदप्यसत् ।&lt;br&gt;&#xA;मेरुः सर्षप इत्यादिवायान्मेरोरपि सर्षपत्वेन प्रतिभासाद्दृष्टान्तस्य साध्यवैकल्यात् ।&lt;br&gt;&#xA;अन्यथा तथाविधवाक्याभासं श्रुतवता तत्प्रतिषेधो न क्रियेताप्रसक्तत्वात् ।&lt;br&gt;&#xA;नहि पदार्थप्रतिषेधो युक्तः ।&lt;br&gt;&#xA;अपि चैवं सत्यग्निरनुगुण इति बाधितविषयस्य वाक्यस्य घटः पचतीत्यपार्थकाद्भेदो न स्यात् ।&lt;br&gt;&#xA;यदपीदं रजततादात्म्यमित्यादि ।&lt;br&gt;&#xA;तच्चायुक्तम् ।&lt;br&gt;&#xA;तदप्रतीतावाश्रयासिद्धेः, प्रतीतौ व्याघातात् दृष्टान्तस्य साध्यसमत्वाच्चेत्यास्तां विस्तरः  १&lt;br&gt;&#xA;&lt;em&gt;२,२६९&lt;/em&gt;&lt;br&gt;&#xA;$रामानुजाख्यात्यनुवादः$&lt;br&gt;&#xA;कश्चित्पुनरेवमाह ।&lt;br&gt;&#xA;तासां त्रिवृतं त्रिवृतमेकैकामकरोदित्यादिश्रुतेः, समेत्यान्योन्यसंयोगमित्यादिपुराणात्, त्र्यात्मकत्वादिसूत्राच्च&lt;br&gt;&#xA;(लिने ६) &amp;hellip;&lt;/p&gt;</description>
    </item>
    <item>
      <title>०२ जन्माधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/02_janmAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/02_janmAdhikaraNam/</guid>
      <description>&lt;p&gt;&lt;em&gt;३,३८&lt;/em&gt;&lt;br&gt;&#xA;&amp;hellip; (लिने २०-)&lt;br&gt;&#xA;अन्यथा श्वेतकेतूद्दालकाख्यायिकया प्रतिपादितत्वादद्वैतमपि न श्रुत्यभिप्रायः स्यात् ।&lt;br&gt;&#xA;‘तद्धैतत्पश्यन् ऋषिर्वामदेवः प्रतिपेदेहं ब्रह्मास्मि’ इत्यपि परोपासनानुवादो न स्वार्थे तात्पर्यवान् स्यात्’अथ यो ऽन्यां देवतामुपास्ते’&lt;br&gt;&#xA;इतयुपासनाप्रकरणत्वात् ।&lt;br&gt;&#xA;तथाच बहुविप्लवः स्यात् ।&lt;br&gt;&#xA;तस्मात्सूत्रकारस्यैवायमभिप्रायो यज्जगज्जन्मादिकारणत्वं ब्रह्मणः स्वरूपान्तर्गतमेव लक्षणमिति ।&lt;br&gt;&#xA;तथाच विस्पष्टतदीयवाक्यान्तरबलादस्यापि सूत्रस्य स्वरूपलक्षणपरत्वमेवेति ।&lt;br&gt;&#xA;&lt;em&gt;३,४२&lt;/em&gt;&lt;br&gt;&#xA;यत एवं जगज्जन्मादिकारणत्वं स्वलक्षणमत्र सूत्रे ब्रह्मणो ऽभिधीयते, ततो न परमते ऽस्य सूत्रस्यारम्भ एवोपपद्यते ।&lt;br&gt;&#xA;इत्याह अत इति&lt;br&gt;&#xA;अतो जीवैक्यमपि स निराचक्रे जगद्गुरुः  (अनुव्याख्यानम्)१,१.९९अब्&lt;br&gt;&#xA;न्यायसुधा-&lt;br&gt;&#xA;लक्षणं हि सजातीयविजातीयव्यवच्छेदार्थं भवति ।&lt;br&gt;&#xA;यथाऽह’समानासमानजातीयव्यवच्छेदो वा लक्षणार्थः’ इति ।&lt;br&gt;&#xA;तथाचानेन लक्षणेन सजातीयाज्जीवाद्विजातीयाज्जडाच्च ब्रह्मव्यावर्तितं सूत्रकारेण ।&lt;br&gt;&#xA;जीवैक्यनिराकरणसूत्रस्यारम्भः कथं जीवैक्यवादिनां स्यात् ।&lt;br&gt;&#xA;स्याद्यदीदं कथञ्चित् (स्यात्कथञ्चिद्यदीदं) तटस्थलक्षणं स्यात् ।&lt;br&gt;&#xA;स्वरूपलक्षणमिति चोपपादितम् ।&lt;br&gt;&#xA;&lt;em&gt;३,४३&lt;/em&gt;&lt;br&gt;&#xA;स्यादयमद्वैतिनामनुपपन्नो लक्षणारम्भो यदीदं जीवव्यावृत्त्यर्थं लक्षणमुक्तं स्यात् ।&lt;br&gt;&#xA;जडमात्रव्यावृत्त्यर्थं तु लक्षणे व्याख्यायमाने कथं जीवैक्यवादिनां लक्षणसूत्रारम्भो ऽनुपपन्न इत्यत आह नहीति&lt;br&gt;&#xA;नहि जन्मादिहेतुत्वं जीवस्य जगतो भवेत्  (अनुव्याख्यानम्)१,१.९९च्द्&lt;br&gt;&#xA;न्यायसुधा-&lt;br&gt;&#xA;यत्र हि लक्षणं नास्ति तत्सर्वं तद्वयावर्त्यमङ्गीकरणीयम् ।&lt;br&gt;&#xA;अन्यथा लक्षणस्याव्याप्तिप्रसङ्गात् ।&lt;br&gt;&#xA;नचेदं लक्षणं जीवस्यास्ति ।&lt;br&gt;&#xA;तत्कथमसावनेन न व्यावर्त्यत इति ।&lt;br&gt;&#xA;&lt;em&gt;३,४४&lt;/em&gt;&lt;br&gt;&#xA;किञ्चानेन लक्षणेन यदि जीवो न व्यावर्त्यते, किन्तु सो ऽपि लक्ष्यान्तर्गतः ।&lt;br&gt;&#xA;तथा सति लक्षणस्य जीवे ऽतिव्याप्तिमाशङ्कयेतरव्यपदेशाद्धिताकरणादिदोषप्रसक्तिरिति सूत्रकारीयं तन्निराकरणमसङ्गतं स्यात् ।&lt;br&gt;&#xA;नहि लक्ष्य एवातिव्याप्तिर्लक्षणस्य केनापि शङ्कयते ।&lt;br&gt;&#xA;कथञ्चिच्छङ्कायां वा तस्यापि लक्ष्यत्वाङ्गीकारं परित्यज्य तत्र न लक्षणनिराकरणं क्रियत इत्याशवानाह हिताक्रियेति&lt;br&gt;&#xA;हिताक्रियादिदोषं च वक्ष्यत्येव स्वयं प्रभुः  (अनुव्याख्यानम्)१,१.१००अब्&lt;br&gt;&#xA;न्यायसुधा-&lt;br&gt;&#xA;यद्यपि परेणापि जीवस्य लक्षणव्यावर्त्यत्वमङ्गीकृतमेव, यथाऽह’सर्वज्ञं सर्वशक्तिं विहायान्यतः परपरिकल्पितात्प्रधानादेरचेतनाच्चेतनादपि&lt;br&gt;&#xA;परिच्छिन्नज्ञानक्रियाशक्तेः संसारिणो हिरण्यगर्भादुत्पत्त्यादि न सम्भावयितुमपि शक्यते’ इति, तथापि न्यायेनोपपादयितुमिदमुक्तमिति ।&lt;br&gt;&#xA;&lt;em&gt;३,४५&lt;/em&gt;&lt;br&gt;&#xA;$अथ मायावाद्युक्तस्य निर्गुणत्वस्यापि सूत्रकारैरेव निराकृतता$&lt;br&gt;&#xA;इतो ऽपि मायावादिनां न ब्रह्मलक्षणसूत्रारम्भः सम्भवतीत्याह निर्गुणत्वं चेति&lt;br&gt;&#xA;निर्गुणत्वं च तेनैव निषिद्धं प्रभुणा स्वयम्  (अनुव्याख्यानम्)१,१.१००च्द्&lt;br&gt;&#xA;न्यायसुधा-&lt;br&gt;&#xA;लक्षणवाक्यं हि साक्षाल्लक्ष्यस्यासाधारणधर्मसंसर्गं प्रतिपादयदर्थादितरव्यावृत्तिं प्रतिपादयति ।&lt;br&gt;&#xA;ततो ऽनेनापि लक्षणावाक्येन ब्रह्मणो जगज्जन्मादिकारणत्वेन तदविनाभूतैः सर्वज्ञत्वादिभिश्च संसर्गः प्रतिपादनीयः ।&lt;br&gt;&#xA;तथाच निर्विशेषत्वं ब्रह्मणो ऽनेन सूत्रेण निषिद्धम् ।&lt;br&gt;&#xA;निर्विशेषत्ववादिनां च निर्विशेषत्वं निषेधतः सूत्रस्यारम्भः कथमुपपद्यत इति ।&lt;br&gt;&#xA;$जगज्जन्मादिकारणत्वस्य तटस्थत्वकल्पना $&lt;br&gt;&#xA;स्यादियं जीवब्रह्मणोरेकत्वं ब्रह्मणश्च निर्गुणत्वमङ्गीकुर्वतां लक्षणसूत्रारम्भानुपपत्तिः ।&lt;br&gt;&#xA;यद्यनेन सूत्रेण जगज्जन्मादिकारणत्वं ब्रह्मणः स्वलक्षणमुच्यते ।&lt;br&gt;&#xA;न चैवं किन्तु तटस्थमेव ।&lt;br&gt;&#xA;नहि तथाविधं जगज्जन्मादिकारणत्वं जीवब्रह्मणोरेकत्वं वा ब्रह्मणो निर्गुणत्वं वा विरुणद्धि ।&lt;br&gt;&#xA;&lt;em&gt;३,४६&lt;/em&gt;&lt;br&gt;&#xA;ननु स्वलक्षणत्वे प्रमाणमुक्तम् ।&lt;br&gt;&#xA;मैवम् ।&lt;br&gt;&#xA;स्वस्य लक्षणानि स्वलक्षणानीति वा ।&lt;br&gt;&#xA;सु सम्यक् स्वरूपान्तर्गत्या न लक्षणानीति वा तदर्थोपपत्तेः ।&lt;br&gt;&#xA;तर्हि यतो ऽस्य जन्मादि सा माया तदाश्रयो ब्रह्मेति निर्देशः स्यात् ।&lt;br&gt;&#xA;नतु जन्माद्यस्य यतस्तद्ब्रह्मेति ।&lt;br&gt;&#xA;मैवम् ।&lt;br&gt;&#xA;यत्र घोषः सा गङ्गेतिवल्लक्षणया प्रयोगोपपत्तेः ।&lt;br&gt;&#xA;ननु तटस्थेनापि जगज्जन्मादिकारणत्वेन ब्रह्मणो जीवैक्यं निर्गुणत्वं च (नि)विरुद्धयते ।&lt;br&gt;&#xA;काकनिलयनत्वं हि परेण तटस्थं लक्षणमुदाहृतम् ।&lt;br&gt;&#xA;तस्य लक्ष्यान्तर्भावे काकाधिकरणत्वमपि गृहशब्दार्थः स्यात् ।&lt;br&gt;&#xA;ततश्च काकविगमे गृहैकदेशभङ्गबुद्धिः स्यात् इति ।&lt;br&gt;&#xA;तत्र काकाधिकरणत्वं तदनधिकरणेभ्यो गृहं व्यावर्तयति न वा ।&lt;br&gt;&#xA;नेति पक्षे ऽनुभवविरोधस्तदभिधानवैयर्थ्यं च ।&lt;br&gt;&#xA;आद्ये ब्रह्मलक्षणमपि कथं न जीवव्यावृत्तिं करोति ।&lt;br&gt;&#xA;कथं च तत्सम्बन्धेन सगुणं न भवतीति ।&lt;br&gt;&#xA;मैवम् ।&lt;br&gt;&#xA;यो हि कार्यकारणसङ्घातादविविक्तं कर्तृत्वभोक्तृत्वदोषसंसर्गिणमात्मानं मत्वा क्लिश्यति स जीवो व्यावर्त्यत एव ते(अने)न लक्षणेन ।&lt;br&gt;&#xA;तत्र यश्चैतन्यधातुः स ब्रह्मणो न भिद्यत इत्यभ्युपगमे विरोधाभावात् ।&lt;br&gt;&#xA;नच सत्यस्य प्रपञ्चस्य कारणभूतायाः सत्याया मायाया आश्रयो ब्रह्मेति सूत्रार्थो येन ब्रह्मणः सविशेषत्वं स्यात् ।&lt;br&gt;&#xA;किन्तु यदवष्टम्भो विश्वो विवर्तः प्रपञ्चस्तद् ब्रह्मेति सूत्रार्थः ।&lt;br&gt;&#xA;सति चैवं सूत्रार्थे कथं जीवब्रह्मणोरेकत्वं ब्रह्मणो निर्गुणत्वं च विरुद्धयत इति ।&lt;br&gt;&#xA;&lt;em&gt;३,४७&lt;/em&gt;&lt;br&gt;&#xA;$जगज्जन्मादिकारणत्वस्य तटस्थत्वकल्पना अयुक्ता$&lt;br&gt;&#xA;अत्रोच्यते ।&lt;br&gt;&#xA;आस्तां तावत्(एषा) प्रपञ्चस्य विवर्तताऽदिवार्ता प्रमाणाभावात् प्रकृत्यधिकरणे निराकरिष्यमाणत्वाच्च ।&lt;br&gt;&#xA;तटस्थेन जगज्जन्मादिकारणत्वेनात्र सूत्रे लक्षणया ब्रह्म प्रतिपाद्यत इति कुतो ऽङ्गीकरणीयम् ।&lt;br&gt;&#xA;मुख्यार्थासम्भवे हि लक्षणाश्रयणं दृष्टम् ।&lt;br&gt;&#xA;न तावद् ब्रह्मणो जगज्जन्मादिकारणत्वस्य बाधकं प्रत्यक्षं तदगोचरत्वात् ।&lt;br&gt;&#xA;नाप्यनुमानम् श्रुतिबाधितत्वात् ।&lt;br&gt;&#xA;नाप्यागमः तस्याक्लिष्यकारित्वाद्यर्थतया सावकाशत्वात् ।&lt;br&gt;&#xA;&lt;em&gt;३,४७फ़्.&lt;/em&gt;&lt;br&gt;&#xA;नन्वर्थापत्त्येदमवसीयते ।&lt;br&gt;&#xA;जीवब्रह्मणोरेकत्वं तावदावश्यकम् ।&lt;br&gt;&#xA;नच जगज्जन्मादिकारणत्वस्य स्वलक्षणत्वे तत्सम्भवति ।&lt;br&gt;&#xA;अतो ऽन्यथानुपपत्त्या मायागतमेवेदं लक्षणम् ।&lt;br&gt;&#xA;जन्माद्यस्य यतस्तद् ब्रह्मेति लक्षणयोच्यत इति कल्प्यत इति ।&lt;br&gt;&#xA;तत्राह भेदेनैवेति&lt;br&gt;&#xA;&lt;em&gt;३,४८&lt;/em&gt;&lt;br&gt;&#xA;भेदेनैव तु मुख्यार्थसम्भवे लक्षणा कुतः  (अनुव्याख्यानम्)१,१.१०१अब्&lt;br&gt;&#xA;न्यायसुधा-&lt;br&gt;&#xA;यदि जीवब्रह्मणोरेकत्वपरिरक्षणाय यथाश्रुतं सूत्रार्थं परित्यज्य लक्षणाश्रीयते तर्हि जीवब्रह्मणोर्भेदेनैवाङ्गीकृतेन सूत्रस्य मुख्यार्थसम्भवे&lt;br&gt;&#xA;लक्षणा कस्मादाश्रयणीया ।&lt;br&gt;&#xA;नन्वभेदमुपादाय सूत्रे लक्षणा वाऽश्रयणीया भेदमुपादाय मख्यवृत्तिर्वेति सन्दिह्यते ।&lt;br&gt;&#xA;वयं तु ब्रूमः द्वितीयः पक्ष एव श्रेयानिति, अप्रामाणिकपरिरक्षणाय वाक्यानां जघन्यवृत्तिराश्रीयमाणा क्वचि(दुपलब्धेति)दपि दृष्टेति ।&lt;br&gt;&#xA;तदिदमुक्तं भेदेनैवेति&lt;br&gt;&#xA;ननु कथं जीवब्रह्मैक्यमप्रामाणिकम् ।&lt;br&gt;&#xA;तत्त्वमसीत्यादिश्रुतिसिद्धमि(त्वादि)ति चेन्न ।&lt;br&gt;&#xA;उपपत्तिपराहतत्वात् ।&lt;br&gt;&#xA;तथाहि ।&lt;br&gt;&#xA;तच्छब्देना(ब्दस्य) मुख्यार्थो यः,’सदेव सोम्य’ इत्यादिना प्रकृतः प्रेक्षापूर्वं तेजो ऽबन्नादीनां स्रष्टा सर्वासां प्रजानां मूलमायतनं प्रतिष्ठा च&lt;br&gt;&#xA;सकलावद्यगन्धविधुरो ऽपरिच्छिन्नगुणाकरः परमात्मा, यश्च त्वम्पदमुख्यार्थः प्रत्यक्ष(आदि)सिद्धो ऽल्पशक्तिः पराधीनो दोषकलुषितो&lt;br&gt;&#xA;ऽवच्छिन्नज्ञानादिगुणः, तावुपादायानेन वाक्येनैक्यमुच्यते, उत विरुद्धभागत्यागेन लक्षणया वा ।&lt;br&gt;&#xA;नाद्यः ।&lt;br&gt;&#xA;परस्परविरोधेन योग्यताविरहे जरद्गवादिवाक्यवदाभासत्वप्रसङ्गात् ।&lt;br&gt;&#xA;द्वितीये दोषमाह भेदनैवेति&lt;br&gt;&#xA;&lt;em&gt;३,४९&lt;/em&gt;&lt;br&gt;&#xA;सिंहो देवदत्त इत्यादिवत्सामानाधिकरण्यमात्रं गौणमुपादाय जीवब्रह्मणोर्भेदे(ना)नैवाङ्गीकृतेन पदद्वयस्य मुख्यार्थ(त्व)सम्भवे(न)&lt;br&gt;&#xA;जहदजहल्लक्षणा कुत आश्रयणीयेति ।&lt;br&gt;&#xA;&lt;em&gt;३,५४&lt;/em&gt;&lt;br&gt;&#xA;ननु किं सामानाधिकरण्यं मुख्यमुपादाय तत्त्वम्पदयोर्लाक्षणिकत्वं व्याख्येयम् ।&lt;br&gt;&#xA;किंवा सामानाधिकरण्यं गौणं गृहीत्वा तत्त्वम्पदयोर्मुख्यार्थता व्याख्यातव्येति सन्देहे न विनिगमनायां हेतुरस्ति ।&lt;br&gt;&#xA;न नास्ति ।&lt;br&gt;&#xA;त्यजेदेकं कुलस्यार्थ इति न्यायस्य विद्यमानत्वात् ।&lt;br&gt;&#xA;तात्पर्यलिङ्गानां तत्रतत्र भेद एवानुगुण्यस्य व्युत्पादितत्वात् ।&lt;br&gt;&#xA;तदिदमुक्तं  भेदेनैवेति&lt;br&gt;&#xA;&lt;em&gt;३,५५&lt;/em&gt;&lt;br&gt;&#xA;किञ्च विरोध्याकारपरित्यागेन स्वरूपमात्रलक्षणया’तत्त्वमसि’ इति वाक्यं जीवब्रह्मणोरेकत्वं प्रतिपादयतीत्यत्र विरोध्याकारपरित्यागो&lt;br&gt;&#xA;नाम न तावदविवक्षामात्रमित्युक्तं प्राक् ।&lt;br&gt;&#xA;अथ सो ऽयं देवदत्त इत्यादिवद्विरोध्याकारस्यानित्यत्वम् ।&lt;br&gt;&#xA;तत्राह कथमिति&lt;br&gt;&#xA;कथं नित्यगुणस्यास्य स्यादैक्यं गुणहानतः  (अनुव्याख्यानम्)१,१.१०१च्द्&lt;br&gt;&#xA;न्यायसुधा-&lt;br&gt;&#xA;नित्यगुणत्वं चेश्वरस्य लिङ्गपादे साधयिष्यते ।&lt;br&gt;&#xA;अस्येश्वरस्येत्युपलक्षणम् ।&lt;br&gt;&#xA;जीवे ऽपि पारतन्त्र्यादिदोषाणां नित्यत्वात् ।&lt;br&gt;&#xA;यथोक्तं पुराणे’अल्पशक्तिरसार्वज्ञम्’ इति ।&lt;br&gt;&#xA;&lt;em&gt;३,५६&lt;/em&gt;&lt;br&gt;&#xA;ननु च विरोध्याकारपरित्यागेन जीवस्य ब्रह्मैक्यमित्यस्यार्थो न विरोध्याकाराविवक्षामात्रेणेति नाप्यनित्यत्वेनेति ।&lt;br&gt;&#xA;किन्तु निर्गुणेन ब्रह्मणा जीवस्यैक्यमित्येवेति चेन्न ।&lt;br&gt;&#xA;निर्गुण(त्व)स्यैव निरूपयितुमशक्यत्वात् ।&lt;br&gt;&#xA;तथाहि ।&lt;br&gt;&#xA;तन्निर्गुणं किं सगुणादीश्वराद्भिन्नमुताभिन्नम्(वा) ।&lt;br&gt;&#xA;द्वितीये तस्यापि सगुणत्वप्रसङ्गेन निर्गुणत्वव्याघातः ।&lt;br&gt;&#xA;आद्ये दोषमाह सदैवेति&lt;br&gt;&#xA;सदैव गुणवत्त्वे ऽस्य भिन्नं स्यान्निर्गुणं सदा  (अनुव्याख्यानम्)१,१.१०२अब्&lt;br&gt;&#xA;&lt;em&gt;३,५७&lt;/em&gt;&lt;br&gt;&#xA;न्यायसुधा-&lt;br&gt;&#xA;यदि निर्गुणं सगुणादत्यन्तभिन्नं तर्ह्यस्य सगुणस्य नित्यं सगुणत्वात्तस्मान्नित्यमेव निर्गुणं भिन्नं प्रसज्येत ।&lt;br&gt;&#xA;तथाच न कदाचिदपि कैवल्यं स्यादिति ।&lt;br&gt;&#xA;ननु स्वभावतो निर्गुणमेवेरोपितैर्मिथ्यागुणैः सगुणमिति बालैरभिलप्यते ।&lt;br&gt;&#xA;आरोपितनीलिम्ना गगनमिव नीलत्वेन ।&lt;br&gt;&#xA;आरोपप्रवाहस्य चानादिनित्यतया सदा सगुणत्वं च नानिष्यम् ।&lt;br&gt;&#xA;तथाच मिथ्याभूतविरोध्याकारपरित्यागेनैक्योपदेशो ऽपि नानुपपन्नः ।&lt;br&gt;&#xA;नीरूपं गगनमिति यथा ।&lt;br&gt;&#xA;यथा वा यदिदं रजतं सा शुक्तिरित्येवं परेण स्वाभिसन्धावुद्घाटिते सत्याह नचेति&lt;br&gt;&#xA;नच मिथ्यागुणत्वं स्यादनिर्वाच्यस्य दूषणात्  (अनुव्याख्यानम्)१,१.१०२च्द्&lt;br&gt;&#xA;न्यायसुधा-&lt;br&gt;&#xA;मिथ्येत्यसदुच्यते ऽनिर्वचनीयं वा ।&lt;br&gt;&#xA;नाद्यः ।&lt;br&gt;&#xA;अनङ्गीकारात् ।&lt;br&gt;&#xA;न द्वितीयः ।&lt;br&gt;&#xA;अनिर्वाच्यस्य प्रथमसूत्र एव निराकृतत्वात् ।&lt;br&gt;&#xA;अतो गुणराहित्यलक्षणं निर्गुणत्वं न सर्वथा शक्यनिरूपणम् ।&lt;br&gt;&#xA;ननु गुणादिपञ्चकस्य निर्गुणत्वं पदार्थविदो मन्यन्ते ।&lt;br&gt;&#xA;मन्यन्ताम् ।&lt;br&gt;&#xA;न हीदानीं निर्गुणवस्तुनिराकरणं प्रस्तुतम् ।&lt;br&gt;&#xA;किं नामाद्वैदिना निर्गुणं ब्रह्म निरूपयितुमशक्यमिति ।&lt;br&gt;&#xA;गुणशब्देना(चा)त्र धर्ममात्रं प्रकृतम् ।&lt;br&gt;&#xA;तद्गुणादिष्वपि सर्वसम्मतम् ।&lt;br&gt;&#xA;गुणादीनां च सगुणत्वं परमाण्वारम्भनिरासे वक्ष्यते ।&lt;br&gt;&#xA;&lt;em&gt;३,५८&lt;/em&gt;&lt;br&gt;&#xA;ननु (च)’साक्षी चेता केवलो निर्गुणश्च’ इति निर्गुणं ब्रह्म श्रूयते ।&lt;br&gt;&#xA;मैवम् ।&lt;br&gt;&#xA;उक्तानुपपत्तिपराहतत्वेनार्थान्तरपरत्वात् ।&lt;br&gt;&#xA;अन्यथा साक्षित्वादीनामपि धर्मत्वाद्वयाघातश्च ।&lt;br&gt;&#xA;साक्षाद्द्रष्टा हि साक्षी ।&lt;br&gt;&#xA;यथाऽह पाणिनिः ।&lt;br&gt;&#xA;साक्षाद्द्रष्टरि सञ्ज्ञायामिति ।&lt;br&gt;&#xA;&lt;em&gt;३,६०&lt;/em&gt;&lt;br&gt;&#xA;एवं धर्मराहित्यलक्षणं निर्गुणत्वं निराकृतमप्याग्रहमात्रेण यो ऽङ्गीकरोति तं प्रति सोल्लुण्ठमाह निर्गुणत्वमिति&lt;br&gt;&#xA;निर्गुणत्वं तदा च स्यादासुरत्वं नचान्यथा  (अनुव्याख्यानम्)१,१.१०३अब्&lt;br&gt;&#xA;न्यायसुधा-&lt;br&gt;&#xA;तदा च युक्तया निर्गु(णे)णत्वे निराकृते ऽपि यदि निर्गुणत्वं परस्मै रुचिं स्यात् तर्हि गुणशब्दोदितसकलशुभराहित्यलक्षणमासुरत्वमेव स्यात् ।&lt;br&gt;&#xA;अन्यथानिरूपयितुमशक्यत्वस्योक्तत्वात् ।&lt;br&gt;&#xA;तेनैक्यं च मायावादिनामनुमन्यामह इति ।&lt;br&gt;&#xA;एतेन ब्रह्मणो निर्गुणत्वादस्य लक्षणस्य यत्तटस्थत्वमुक्तम् ।&lt;br&gt;&#xA;नहि नानाविधकार्यक्रियावेशात्मत्वं तत्प्रसवशक्तयत्मकं वा जिज्ञास्यविशुद्धब्रह्मान्तर्गतं भवितुमर्हति ।&lt;br&gt;&#xA;तदपि निरस्तं वेदितव्यम् ।&lt;br&gt;&#xA;निर्गुण(त्व)स्यैव निराकृतत्वात् ।&lt;br&gt;&#xA;यच्चोक्तम्’नेदं ब्रह्मणो विशेषणम् प्रपञ्चोपाधित्वेन निरुपाधिकब्रह्मस्वरूपान्तर्गतत्वायोगात्’ इति, तदुत्तरत्र निराकरिष्यत इति ।&lt;br&gt;&#xA;&lt;em&gt;३,६१&lt;/em&gt;&lt;br&gt;&#xA;$अथ तदुक्तस्य ‘गुणगुणिनोः अन्यत्वानन्यत्वाभ्याम् अनिरूपणम् इत्स्यय दुष्टता$&lt;br&gt;&#xA;यदपि गुणगुणिनोरन्यत्वानन्यत्वाभ्यामनिरूपणादिति लक्षणस्य तटस्थत्वादि सिद्धये परेणोक्तं तद्दूषयितुमनुवदति लक्ष्यलक्षणयोरिति&lt;br&gt;&#xA;लक्ष्यलक्षणयोर्भेदो ऽभेदो वा यदि वोभयम्  (अनुव्याख्यानम्)१,१.१०३च्द्&lt;br&gt;&#xA;&lt;em&gt;३,६१फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;यदत्र जगज्जन्मादिकारणत्वं मु(ख्य)खतो लक्षणमभिहितं सवर्ज्ञत्वादिसमस्तगुणवत्त्वं चाभिप्रायव्या(प्रा)प्तमित्युक्तम् ।&lt;br&gt;&#xA;तदुभयमपि लक्षणं लक्ष्याद्ब्रह्मणो भिन्नमभिन्नं भिन्नाभिन्नं वा ।&lt;br&gt;&#xA;नाद्यः ।&lt;br&gt;&#xA;मेरुमन्दरवल्लक्ष्यलक्षणभावस्य गुणगुणिभावस्य चानुपपत्तेः ।&lt;br&gt;&#xA;सम्बन्धसद्भावान्नेति चेत् (न) तस्यापि सम्बन्धिभ्यामन्यत्वानन्यत्वाभ्यामनिरूपणात् ।&lt;br&gt;&#xA;न द्वितीयः ।&lt;br&gt;&#xA;अनेकैरभिन्नस्य ब्रह्मणो ऽप्यनेकत्वापत्तेः ।&lt;br&gt;&#xA;तथा चैकमेवेति श्रुतिविरोधात् ।&lt;br&gt;&#xA;लक्षणानां वैकत्वमापद्येत ।&lt;br&gt;&#xA;तथाच’यतो वा इमानि भूतानि जायन्ते’ इत्यादिश्रुतेः पुनरुक्तिदोषप्रसङ्गः ।&lt;br&gt;&#xA;लक्ष्यलक्षणभावो गुणगुणिभावश्चाभेदे नोपपद्यते ।&lt;br&gt;&#xA;प्रसिद्धेन ह्यप्रसिद्धं लक्षणीयम् ।&lt;br&gt;&#xA;नच तदेव तदैव प्रसिद्धमप्रसिद्धं चेति युक्तम् ।&lt;br&gt;&#xA;गुणी च गुणवान्भवति ।&lt;br&gt;&#xA;नच स्वेनैव तद्वान्भवति ।&lt;br&gt;&#xA;न तृतीयः ।&lt;br&gt;&#xA;परस्परविरोधात् ।&lt;br&gt;&#xA;अतो ऽशक्यनिरूपणत्वान्नेदं ब्रह्मस्वरूपान्तर्गतं लक्षणम् ।&lt;br&gt;&#xA;किन्तु तटस्थमेव ।&lt;br&gt;&#xA;नच तटस्थेन तेन ब्रह्मणो ऽद्वितीयत्वभङ्गः ।&lt;br&gt;&#xA;यद्रजतमित्यभात्सा शुक्तिरितिवन्मिथ्याभूतेनापि प्रपञ्चकारणत्वेनोपलक्षणयोगादिति ।&lt;br&gt;&#xA;&lt;em&gt;३,६३&lt;/em&gt;&lt;br&gt;&#xA;एवमनूद्य निराकर्तुमारभते इति पृष्ट इति&lt;br&gt;&#xA;इति पृष्टे  (अनुव्याख्यानम्)१,१.१०४अ&lt;br&gt;&#xA;न्यायसुधा-&lt;br&gt;&#xA;वक्तव्यमिति शेषः ।&lt;br&gt;&#xA;पृष्ट इतयुपलक्षणम् ।&lt;br&gt;&#xA;दूषिते चेत्यपि ग्राह्यम् ।&lt;br&gt;&#xA;दूषणानामत्यन्तासम्बद्धत्वात्पृष्ट इत्येवोक्तम् ।&lt;br&gt;&#xA;किं वक्तव्यमिति ।&lt;br&gt;&#xA;तत्र जगज्जन्मादिकारणत्वादीनां धर्माणां भेदाभावे ऽपि विशेषस्य सद्भावात्तद्बलेन सर्वमुत्पद्यत इति वक्तुं निर्भेदवस्तुनि परेण&lt;br&gt;&#xA;विशेषस्यानङ्गीकृतत्वात् घटादीनां च मिथ्यात्वेनाङ्गीकृतानामनुदाहरणत्वात्सत्य एव वस्तुन्यसावुदपपादनीय इति मन्वान आह तदेति&lt;br&gt;&#xA;&amp;hellip; तदैक्यस्य गतिरेव न विद्यते  (अनुव्याख्यानम्)१,१.१०४अब्&lt;br&gt;&#xA;&lt;em&gt;३,६३फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;यद्येवं पृष्ट्वा लक्षणं दूषयसि तदैक्यस्य गतिर्निरूपणप्रकारो न विद्यते ।&lt;br&gt;&#xA;अयमभिप्रायः ।&lt;br&gt;&#xA;द्विविधं हि वाक्यं मायावादिना तत्त्वावेदकमङ्गीकृतम् ।&lt;br&gt;&#xA;एकं जीवब्रह्मणोरैक्यपरं महावाक्यम् ।&lt;br&gt;&#xA;यथा तत्त्वमसीत्यादि ।&lt;br&gt;&#xA;अपरं तत्स्वरूपपरमवान्तरवाक्यम् ।&lt;br&gt;&#xA;यथा सत्यं ज्ञानमनन्तं ब्रह्मेत्यादि ।&lt;br&gt;&#xA;तदुभयमपि सविशेषाभिन्नवस्तुनिष्ठं परेणाङ्गीकरणीयम् ।&lt;br&gt;&#xA;गत्यन्तराभावात् ।&lt;br&gt;&#xA;&lt;em&gt;३,६५&lt;/em&gt;&lt;br&gt;&#xA;तत्र तावदाद्यस्य गत्यन्तरं नास्ति ।&lt;br&gt;&#xA;कथमिति चेत् उच्यते ।&lt;br&gt;&#xA;तत्त्वमसीत्यादिवाक्यप्रतिपाद्यमैक्यं किं तत्पदलक्षिताच्चैतन्यादभिन्नमुत भिन्नमथ भिन्नाभिन्नमिति वाच्यम् ।&lt;br&gt;&#xA;परेणाङ्गीकृतत्वेन प्राधान्यादभेदपक्षं तावदादौ निराकरोति ऐक्याभेद इति&lt;br&gt;&#xA;ऐक्याभेदे न शास्त्रेण ज्ञेयं तत् स्वप्रकाशतः  (अनुव्याख्यानम्)१,१.१०४च्द्&lt;br&gt;&#xA;&lt;em&gt;३,६५फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;ऐक्यस्य चैतन्यस्वरूपाभेदे ऽङ्गीक्रियमाणे तदैक्यं तत्त्वमसीत्यादिना शास्त्रेण प्रतिपाद्यं न स्यात् ।&lt;br&gt;&#xA;कुतः स्वरूपस्य स्वप्रकाशत्वेन नित्यसिद्धत्वात् ।&lt;br&gt;&#xA;तन्मात्रस्वरूपत्वाच्चैक्यस्य ।&lt;br&gt;&#xA;नहि प्रकाशमानमेव शास्त्रप्रतिपाद्यम् ।&lt;br&gt;&#xA;वैयर्थ्यप्रसङ्गात् ।&lt;br&gt;&#xA;किञ्चावेद्यत्वे सत्यपरोक्षव्यवहारयोग्यत्वं स्वप्रकाशत्वं परोणाङ्गीकृतम् ।&lt;br&gt;&#xA;तथाच स्वप्रकाशचैतन्यात्मकं (च) शास्त्रप्रतिपाद्यं चेति व्याहतम् ।&lt;br&gt;&#xA;अथ शास्त्रं नैक्यं प्रतिपादयति किन्तु भेदभ्रमं निराकरोति, यथोक्तम् सिद्धं तु निवर्तकत्वादिति ।&lt;br&gt;&#xA;न ।&lt;br&gt;&#xA;ऐक्ये प्रकाशमाने भेदभ्रमस्यैवानवकाशात् ।&lt;br&gt;&#xA;तत्त्वाप्रतिपत्तेर्भ्रान्तिहेतुत्वात् ।&lt;br&gt;&#xA;ऐक्यं न प्रकाशत इति चेन्न ।&lt;br&gt;&#xA;स्वप्रकाशचैतन्यमात्रत्वविरोधात् ।&lt;br&gt;&#xA;अविद्यावशात्स्वप्रकाशस्याप्यनवभास इति चेन्न सर्वथाप्यनवभासप्रसङ्गात् ।&lt;br&gt;&#xA;तथाचाधिष्ठानानवभासे ऽविद्यारोपस्याप्यनुपपत्तेः ।&lt;br&gt;&#xA;न ह्यखण्डे वस्तुन्यंशतो ऽविद्यावरणं सम्भवति ।&lt;br&gt;&#xA;असम्भवनीयावभासचतुराविद्येति चेत् ।&lt;br&gt;&#xA;तर्हि सा जडेष्वेव कुतो नाङ्गीकार्या ।&lt;br&gt;&#xA;अनुपपत्तेस्तुल्यत्वात् ।&lt;br&gt;&#xA;तथाच’सा न जडेषु वस्तुषु’ इत्ययुक्तम् ।&lt;br&gt;&#xA;न शास्त्रेण ज्ञेयं तदित्युपलक्षणम् ।&lt;br&gt;&#xA;शास्त्रप्रतिपाद्यत्वे ऽपि तत्पदेनैव सिद्धत्वात् ।&lt;br&gt;&#xA;त्वमसीति व्यर्थमित्यपि द्रष्टव्यम् ।&lt;br&gt;&#xA;तदित्येतावता न भेदभ्रमनिवृत्तिः ।&lt;br&gt;&#xA;अतस्त्वमसीति सार्थकमिति चेन्न ।&lt;br&gt;&#xA;तत्पदेनै(वै)क्यस्य प्रतिपादितत्वादैक्यप्रतीतौ च भेदभ्रमस्य निरस्तत्वात् ।&lt;br&gt;&#xA;अन्यथा कदाप्यनिवृत्तिप्रसङ्गात् ।&lt;br&gt;&#xA;तत्पदेनैक्यस्याप्रतिपादितत्वे तदुपलक्षितचैतन्यमात्रत्वानुपपत्तिः ।&lt;br&gt;&#xA;ननु कथं तर्हि सो ऽयं देवदत्त इति वाक्यम् ।&lt;br&gt;&#xA;अत्रापि विशेषानङ्गीकारे ऽनुपपत्तिरेवेति ।&lt;br&gt;&#xA;&lt;em&gt;३,६८&lt;/em&gt;&lt;br&gt;&#xA;भेदे मिथ्यात्वतो भेदसत्यत्वं स्याद् बलादपि  (अनुव्याख्यानम्)१,१.१०५अब्&lt;br&gt;&#xA;न्यायसुधा-&lt;br&gt;&#xA;द्वितीयं निराकरोति भेद इति&lt;br&gt;&#xA;ऐक्यस्य स्वरूपाद्भेदे ऽङ्गीक्रियमाणे ऽपसिद्धान्तस्तावत् ।&lt;br&gt;&#xA;तत्त्वमस्यादिवाक्यस्याखण्डार्थनिष्ठताया मायावादिनाङ्गीकृतत्वात् ।&lt;br&gt;&#xA;&lt;em&gt;३,६९&lt;/em&gt;&lt;br&gt;&#xA;मिथ्यात्वप्रसङ्गो ऽपरो दोषः, चैतन्यातिरिक्तस्य सर्वस्य मिथ्यात्वाङ्गीकारात् ।&lt;br&gt;&#xA;अन्यथाद्वैतेनैव सत्येनाद्वैतव्याघातात् ।&lt;br&gt;&#xA;ऐक्यमिथ्यात्वे किन्नश्छिन्नमिति चेन्न ।&lt;br&gt;&#xA;मिथ्यात्वतो न शास्त्रेण ज्ञेयं तदित्यनुवर्तनात् ।&lt;br&gt;&#xA;अन्यथा तत्त्वमस्यादिशास्त्रस्यातत्त्वावेदकत्वं स्यात् ।&lt;br&gt;&#xA;किञ्च जीवब्रह्मणोरैक्यस्य मिथ्यात्वतस्तद्भेदसत्यत्वमपि स्यात् ।&lt;br&gt;&#xA;कुतः बलाद्वयाप्तिबलादित्यर्थः ।&lt;br&gt;&#xA;ननु न कुत्रापि सतयो भेदो ऽस्माभिरभ्युपेयते तत्कथं व्याप्तिः ।&lt;br&gt;&#xA;मैवम् ।&lt;br&gt;&#xA;आस्तां तावत्परमार्थचिन्ता ।&lt;br&gt;&#xA;ययोर्दूरस्थयोर्वनस्पत्योरैक्यं मिथ्या तयोर्भेदः सत्य इति दृष्टम् ।&lt;br&gt;&#xA;अथवा यस्य स्वरूपेण सतो यो ऽभावो मिथ्या तस्य तद्विपरीतः सत्यो यथा ब्रह्मणो ऽनृतत्वादेर्मिथ्यात्वे सत्यत्वादिकं सत्यमिति&lt;br&gt;&#xA;सामान्यव्याप्त्याश्रयणेन प्रसङ्गोपपत्तिः यथाहुः’परस्परविरोधे तु न प्रकारान्तरस्थितिः’ इति ।&lt;br&gt;&#xA;&lt;em&gt;३,७०&lt;/em&gt;&lt;br&gt;&#xA;तृतीयं निराचष्टे भेदाभेदाविति&lt;br&gt;&#xA;भेदाभेदौ यदि  (अनुव्याख्यानम्)१,१.१०५च्&lt;br&gt;&#xA;न्यायसुधा-&lt;br&gt;&#xA;जीवब्रह्मणोरैक्यस्य स्वरूपाद्भेदाभेदौ यद्यङ्गीक्रियेते ।&lt;br&gt;&#xA;तदा वक्तव्यं तौ किं चैतन्यादभिन्नावुत भिन्नौ अथ भिन्नाभिन्नाविति ।&lt;br&gt;&#xA;आद्ये चैतन्यस्यापि द्वित्वं तयोर्वैकत्वमित्याद्यापद्येत ।&lt;br&gt;&#xA;द्वितीययोर्देषमाह तदेति&lt;br&gt;&#xA;&amp;hellip; तदा स्यादेव ह्यनवस्थितिः  (अनुव्याख्यानम्)१,१.१०५च्द्&lt;br&gt;&#xA;न्यायसुधा-&lt;br&gt;&#xA;हिशब्देनानवस्थाव्युत्पादनाय स्पष्टतामाचष्टे ।&lt;br&gt;&#xA;तथा हि ।&lt;br&gt;&#xA;स भेदः किं भेदिभ्यां भिन्नो ऽभिन्नो भिन्नाभिन्नो वा ।&lt;br&gt;&#xA;प्रथमे सो ऽपि भेदस्तथेत्यनवस्था ।&lt;br&gt;&#xA;द्वितीये शब्दपर्यायत्वादयो दोषाः ।&lt;br&gt;&#xA;तृतीयस्तु तृतीये ऽन्तर्भवति ।&lt;br&gt;&#xA;तत्राप्युक्तविधयानवस्थैवेति ।&lt;br&gt;&#xA;ननु भेदस्य भेदान्तरं भेदाभेदयोश्च भेदाभेदान्तरमित्येतावता नानवस्था ।&lt;br&gt;&#xA;उत्पत्तिज्ञप्तिप्रतिबन्धकत्वाभावादिति चेन्न ।&lt;br&gt;&#xA;विशेषेणप्रतीतिमन्तरेण विशिष्टप्रत्ययानुपपत्त्या ज्ञप्तिप्रतिबन्धकत्वात् ।&lt;br&gt;&#xA;तदिदमुक्तंस्यादेवेति&lt;br&gt;&#xA;यद्यपि भेदाभेदाङ्गीकारे विरोधो वक्तुं शक्यते तथापि स्फुटत्वान्नोक्तः ।&lt;br&gt;&#xA;एवमैक्यस्य स्वरूपाद्भेदपक्षे ऽनवस्थापीति ।&lt;br&gt;&#xA;&lt;em&gt;३,७२&lt;/em&gt;&lt;br&gt;&#xA;नन्वैक्यं चैतन्याभिन्नमपि स्वनिर्वाहकत्वात्स्वाभाविकप्रकाशेनाप्रकाशितत्वमात्मनो निर्वक्ष्यति(हिष्यति) ।&lt;br&gt;&#xA;यद्वा स्वरूपेणैक्यस्य भेदाभेदौ स्ताम् ।&lt;br&gt;&#xA;तयोश्च भेदाभेदान्तराभावे ऽपि स्वनिर्वाहकत्वाद्वयवहारोपपत्तिरिति चेन्न ।&lt;br&gt;&#xA;विशेषानभ्युपगमे स्वनिर्वाहकत्वस्यापि वक्तुमशक्यत्वादित्यभिप्रायेणाह स्वनिर्वाहकतेति&lt;br&gt;&#xA;स्वनिर्वाहकता चेत् स्याद्  (अनुव्याख्यानम्)१,१.१०६अ&lt;br&gt;&#xA;न्यायसुधा-&lt;br&gt;&#xA;ऐक्यस्य भेदाभेदयोर्वा स्वनिर्वाहकता यद्यङ्गीकृता स्यात् ।&lt;br&gt;&#xA;तदा पृच्छामः स्वस्य निर्वाहकं हि स्वनिर्वाहकं तस्य भावः स्वनिर्वाहकता ।&lt;br&gt;&#xA;स्वस्येति च कर्मणि षष्ठी ।&lt;br&gt;&#xA;कर्तृकर्मणोः कृतीति वचनात् ।&lt;br&gt;&#xA;तथा चैकस्यैवैकस्यामेव निर्वाहक्रियायां कर्मकर्तृत्वलक्षणं निर्वाह्यत्वं निर्वाहकत्वमित्युक्तं भवति ।&lt;br&gt;&#xA;तन्निर्वाह्यत्वं निर्वाहकत्वं च परस्परं धर्मिणा क्रियया चात्यन्ताभिन्नमु(तात्यं)तभि(न्नाभि)न्नमिति ।&lt;br&gt;&#xA;&amp;hellip; बाह्यं बाहकमित्यपि ।&lt;br&gt;&#xA;पर्यायो भेदवान् वा स्यादनवस्थोभयत्र च  (अनुव्याख्यानम्)१,१.१०६ब्द्&lt;br&gt;&#xA;न्यायसुधा-&lt;br&gt;&#xA;निर्वाह्यमिति निर्वाहकमिति अपिशब्दान्निर्वाहकमित्यपि शब्दसमूहः पर्यायः प्रसज्येत एकार्थत्वात् ।&lt;br&gt;&#xA;नच तेषां शब्दानां कश्चित्पर्यायत्वं मन्यते ।&lt;br&gt;&#xA;द्वितीयमनूद्य दूषयति भेदवानिति&lt;br&gt;&#xA;&lt;em&gt;३,७२फ़्.&lt;/em&gt;&lt;br&gt;&#xA;वाशब्दो यद्यर्थे ।&lt;br&gt;&#xA;यदि निर्वाह्यत्वादिरर्थः परस्परं धर्मिणा न भेदवान् स्यात्तदा तद्भेदद्वयस्य भेदिस्वरूपमात्रत्वे&lt;br&gt;&#xA;पर्यायत्वादिदोषप्रसङ्गाद्भेदान्तरवदित्यङ्गीकरणीयम् ।&lt;br&gt;&#xA;तथाच परस्परं भेदं धर्मिभेदं वाऽश्रित्योभयत्रानवस्था स्यादिति ।&lt;br&gt;&#xA;&lt;em&gt;३,७४&lt;/em&gt;&lt;br&gt;&#xA;एवं विशेषानभ्युपगमे महावाक्यार्थानुपपत्तिमभिधायावान्तरवाक्ये ऽपि तामतिदिशति सत्येति&lt;br&gt;&#xA;सत्यज्ञानादिके ऽप्येवं  (अनुव्याख्यानम्)१,१.१०७अ&lt;br&gt;&#xA;न्यायसुधा-&lt;br&gt;&#xA;सत्यं ज्ञानमनन्तं ब्रह्मेत्यादिके ऽवान्तरवाक्ये ऽप्येवं विकल्प्य दूषणमभिधानीयमित्यर्थः ।&lt;br&gt;&#xA;तथाहि ।&lt;br&gt;&#xA;सत्यज्ञानादिकं परस्परं ब्रह्मणा चात्यन्ताभिन्नं वा भिन्नं वा भिन्नाभिन्नं वा ।&lt;br&gt;&#xA;नाद्यः ।&lt;br&gt;&#xA;तथा सति स्वप्रकाशब्रह्मात्मकस्य तस्य सत्यज्ञानादिशास्त्रप्रतिपाद्यत्वप्रसङ्गात् ।&lt;br&gt;&#xA;सत्यज्ञानादिपदानां पर्यायत्वापत्त्या सहप्रयोगानुपपत्तिप्रसङ्गाच्च ।&lt;br&gt;&#xA;न द्वितीयः ।&lt;br&gt;&#xA;अपसिद्धान्तात् ।&lt;br&gt;&#xA;मिथ्यात्वापत्त्या शास्त्रस्यातत्त्वावेदकत्वप्रसङ्गाच्च ।&lt;br&gt;&#xA;अज्ञानत्वादेः सत्यत्वापत्तेश्च ।&lt;br&gt;&#xA;न तृतीयः ।&lt;br&gt;&#xA;अनवस्थाप्रसङ्गात् ।&lt;br&gt;&#xA;स्वनिर्वाहकत्वस्य चोक्तविधया निर्वक्तुमशक्यत्वादिति ।&lt;br&gt;&#xA;&lt;em&gt;३,७५&lt;/em&gt;&lt;br&gt;&#xA;ननु सत्यज्ञानादीनां परस्परं ब्रह्मणा चात्यन्तमभेद एव ।&lt;br&gt;&#xA;नच तावता सत्यज्ञानादिपदानां पर्यायत्वम् ।&lt;br&gt;&#xA;वाच्यार्थभेदसद्भावात् ।&lt;br&gt;&#xA;परापरसामान्यवाचिनां सगुणब्रह्मवाचिनां वा तेषां परब्रह्मणि लक्षणया प्रवृत्त्यङ्गीकारात् ।&lt;br&gt;&#xA;नच वाच्यं सत्यपदेन लक्षितस्यैव ज्ञानपदेन लक्षणायां वैयर्थ्यात्, अधिकलक्षणायां च नाखण्डार्थतासिद्धिरिति ।&lt;br&gt;&#xA;लक्ष्यार्थभेदाभावे ऽप्यारोपितासत्यत्वादिव्यवृत्त्यर्थत्वेनपदान्तराणां सप्रयोजनत्वात् ।&lt;br&gt;&#xA;अत एव न शास्त्रवैयर्थ्यम् ।&lt;br&gt;&#xA;स्वप्रकाशे ऽप्यारोपिताकारव्यावृत्त्यर्थत्वेन शास्त्रस्य सप्रयोजनत्त्वादिति चेन्न ।&lt;br&gt;&#xA;किं ब्रह्मविशेषणत्वेनासत्यत्वादिव्यावृत्तिबोधः प्रयोजनमुच्यते ।&lt;br&gt;&#xA;किंवा स्वतन्त्र एव व्यावृत्तिबोधः ।&lt;br&gt;&#xA;&lt;em&gt;३,७६&lt;/em&gt;&lt;br&gt;&#xA;आद्ये दोषमाह न व्यावृत्त्येति&lt;br&gt;&#xA;&amp;hellip; न व्यावृत्त्या प्रयोजनम् ।&lt;br&gt;&#xA;व्यावृत्तस्याविशेषत्वे &amp;hellip;  (अनुव्याख्यानम्)१,१.१०७ब्च्&lt;br&gt;&#xA;न्यायसुधा-&lt;br&gt;&#xA;इत्थम्भूतलक्षणे तृतीया ।&lt;br&gt;&#xA;ब्रह्मविशेषणत्वेनासत्यत्वादिव्यावृत्तिलक्षणं प्रयोजनं सत्यादिपदानां त्वया वक्तुं न शक्यते ।&lt;br&gt;&#xA;कुत इत्यत आह व्यावृत्तस्येति&lt;br&gt;&#xA;व्यावृत्ततया प्रतीतस्य ब्रह्मणो ऽविशेषत्वे सतीत्यर्थः ।&lt;br&gt;&#xA;अभावविशेषाङ्गीकारे च भावविशेषैः किमपराद्धम् ।&lt;br&gt;&#xA;द्वितीयं दूषयति न व्यावृत्तस्येति&lt;br&gt;&#xA;व्यावृत्तेर्व्यावृत्तस्य ब्रह्मणो ऽविशेषत्वे सा स्वतन्त्रा व्यावृत्तिर्न प्रयोजनम् ।&lt;br&gt;&#xA;अजिज्ञासितत्वात् ।&lt;br&gt;&#xA;मुमुक्षुणा ब्रह्म वा तद्धर्मो वा जिज्ञासितव्यः ।&lt;br&gt;&#xA;तत्र व्यावृत्तिर्न ब्रह्म ।&lt;br&gt;&#xA;तस्य भावरूपत्वादेकत्वान्निरुपाधिकत्वाच्च ।&lt;br&gt;&#xA;ब्रह्मधर्मो ऽपि न चेत्कथं मुमुक्षुणा जिज्ञास्येत ।&lt;br&gt;&#xA;अजिज्ञासितबोधनं च कथं प्रयोजनं स्यादिति ।&lt;br&gt;&#xA;&lt;em&gt;३,७९&lt;/em&gt;&lt;br&gt;&#xA;किञ्च सत्यादिपदानि ब्रह्मणि किं सत्यत्वादिधर्मानाभिदधत्यसत्त्वादिव्यावृत्तिप्रयोजनानि ।&lt;br&gt;&#xA;उतान्यथा वा ।&lt;br&gt;&#xA;नाद्यः ।&lt;br&gt;&#xA;अनङ्गीकारादित्याह न व्यावृत्त्येति&lt;br&gt;&#xA;व्यावृत्तस्य ब्रह्मणो ऽविशेषत्वे ऽङ्गीकृते सति, विशेषणाभिधानमुखेन व्यावृत्तिः पदानां प्रयोजनमिति वक्तुं न शक्यत इत्यर्थः ।&lt;br&gt;&#xA;&lt;em&gt;३,८०&lt;/em&gt;&lt;br&gt;&#xA;द्वितीयं दूषयति न व्यावृत्तस्येति&lt;br&gt;&#xA;व्यावृत्तस्य ब्रह्मणो ऽविशेषत्वे सत्यत्वादिधर्माप्रतिपादन इति यावत् ।&lt;br&gt;&#xA;असत्यत्वादिव्यावृत्तिः पदानां प्रयोजनमिति वक्तुं न शक्यते ।&lt;br&gt;&#xA;नहि तीरे नदीत्वमनभिदधतो नदीपदस्यानदीत्वव्यावृत्तिः प्रयोजनं सम्भवति ।&lt;br&gt;&#xA;विरोध्याकारसमर्पणेन हि विरोध्याकारान्तरं व्यावर्तनीयम् ।&lt;br&gt;&#xA;यदुक्तं शास्त्रं चारोपिताकारव्यावृत्त्या स्वप्रकाशे ऽपि प्रयोजनवदिति ।&lt;br&gt;&#xA;तदप्यनेनैव निरस्तम् ।&lt;br&gt;&#xA;निर्विशेषे स्वयम्प्रकाशमाने विरोध्याकारारोप एवानुपपन्न इति चोक्तम् ।&lt;br&gt;&#xA;एवं विशेषानङ्गीकारे वाक्यद्वयस्यानुपपत्तिमभिधायोपसंहरति तदिति&lt;br&gt;&#xA;&amp;hellip; तदखण्डं च खण्डितम्  (अनुव्याख्यानम्)१,१.१०७द्&lt;br&gt;&#xA;न्यायसुधा-&lt;br&gt;&#xA;तत्तस्मादखण्डं निर्विशेषं वाक्यद्वयप्रतिपाद्यमित्येतन्मतं खण्डितं दूषितं वेदितव्यमित्यर्थः ।&lt;br&gt;&#xA;&lt;em&gt;३,८१&lt;/em&gt;&lt;br&gt;&#xA;स्वक्रियाविरुद्धं च निर्विशेषत्ववचनमित्याह निर्विशेषत्वमिति&lt;br&gt;&#xA;निर्विशेषत्वमेतेन मूको ऽहमितिवद् भवेत्  (अनुव्याख्यानम्)१,१.१०७एफ़्&lt;br&gt;&#xA;न्यायसुधा-&lt;br&gt;&#xA;यथा मूको ऽहमित्येतत्स्वक्रियाविरुद्धम् ।&lt;br&gt;&#xA;वक्तृत्वाभावो ह्यनेनोच्यते वचनक्रियया च वक्तृत्वमिति ।&lt;br&gt;&#xA;तथा निर्विशेषं ब्रह्मेति स्वक्रियाविरुद्धं भवेत् ।&lt;br&gt;&#xA;कथम् ।&lt;br&gt;&#xA;एतेन निर्विशेषत्वेन विशेषेणापतितेन हेतुना ।&lt;br&gt;&#xA;विशेषाभावो हि निर्विशेषं ब्रह्मेति वाक्येन प्रतिपादयितुमिष्यः ।&lt;br&gt;&#xA;प्रतिपादनक्रियया च विशेषाभावलक्षणो विशेषः प्राप्नोतीति ।&lt;br&gt;&#xA;अयमपि विशेषो निर्विशेषमित्यनेन निराक्रियत इति कुतस्तत्रापि स्वक्रियाविरोधः ।&lt;br&gt;&#xA;प्रतीतिविरोध इति चेत् ।&lt;br&gt;&#xA;तर्ह्येतद्वचनकर्तृत्वमपि मूको ऽहमित्यनेन निराक्रियत इति कुतस्तत्रापि स्वक्रियाविरोधः ।&lt;br&gt;&#xA;प्रतीतिविरोध इति चेत् ।&lt;br&gt;&#xA;समःसमाधिः ।&lt;br&gt;&#xA;परबोधनोपायाभावाद्विशेषाभाव उपादीयते ।&lt;br&gt;&#xA;नतु ब्रह्मविशेषतयेति चेत् ।&lt;br&gt;&#xA;अत्रापि परबोधनोपायाभावादेवेदं वचनम् ।&lt;br&gt;&#xA;वस्तुतस्त्वसौ मूक एवेत्यस्तु ।&lt;br&gt;&#xA;निर्विशेषम् इत्यस्य विशेषनिरास एव तात्पर्यम् ।&lt;br&gt;&#xA;न निर्विशेषत्वविशेषविधौ ।&lt;br&gt;&#xA;अतः कथं विरोध इति चेत् ।&lt;br&gt;&#xA;तर्हि मूको ऽहमित्यस्यापि वक्तृत्वनिरासे तात्पर्यम् ।&lt;br&gt;&#xA;नैतद्वचनवक्तृत्व इति कुतस्तत्रापि विरोधः ।&lt;br&gt;&#xA;न तत्र स्ववचनविरोधः ।&lt;br&gt;&#xA;किन्तु स्वक्रियाविरोध इति चेत् ।&lt;br&gt;&#xA;प्रकृते ऽपि किमन्यो ऽभिहित इत्यास्तां प्रपञ्चः ।&lt;br&gt;&#xA;तदिदमुक्तं मूको ऽहमितिवदिति&lt;br&gt;&#xA;&lt;em&gt;३,८२&lt;/em&gt;&lt;br&gt;&#xA;यदर्थमयं प्रयत्नस्तदाह अभिन्ने ऽपीति&lt;br&gt;&#xA;अभिन्ने ऽपि विशेषो ऽयं बलादापतति ह्यतः  (अनुव्याख्यानम्)१,१.१०८अब्&lt;br&gt;&#xA;&lt;em&gt;३,८२फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;अत उक्तप्रकारेण महावाक्यावान्तरवाक्ययोरन्यथानुपपत्तिबलाद्भेदरहिते ऽपि ब्रह्मण्ययमनुपपत्तिशान्तिहेतुर्विशेषो नाम शक्तिविशेषो&lt;br&gt;&#xA;ऽङ्गीकरणीयः प्राप्नोति ।&lt;br&gt;&#xA;इदमुक्तं भवति ।&lt;br&gt;&#xA;महावाक्यप्रतिपाद्यमैक्यमवान्तरवाक्यप्रतिपाद्यं च सत्यत्वादिकं ब्रह्मणा परस्परं चाभिन्नमेव ।&lt;br&gt;&#xA;एकधैवानुद्रष्टव्यमित्याद्येकरस(त्व)प्रतिपादकश्रुतेः ।&lt;br&gt;&#xA;न चोक्तदोषः ।&lt;br&gt;&#xA;यतो भेदहीने ऽपि वस्तुन्यस्ति कश्चिच्छक्तिविशेषो येन प्रकाशमानमपि न प्रकाशत इत्यादि युज्यते ।&lt;br&gt;&#xA;स च विशेषो ऽनयैवार्थापत्त्यावगम्यत इत्येव त्वया वक्तव्यमिति ।&lt;br&gt;&#xA;&lt;em&gt;३,८५&lt;/em&gt;&lt;br&gt;&#xA;नन्वङ्गीकृते ऽपि विशेषे नानुपपत्तिशान्तिः ।&lt;br&gt;&#xA;सो ऽपि हि विशेषो यदि वस्तुनो भिन्नस्तर्हि भेदानवस्थादि दोषः स्यादभिन्नत्वे च विशेषतद्वद्भावानुपपत्तेस्तादवस्थ्यादित्यत आह विशेषेति&lt;br&gt;&#xA;विशेषतद्वतोश्चैव स्वनिर्वाहकता भवेत्  (अनुव्याख्यानम्)१,१.१०८च्द्&lt;br&gt;&#xA;न्यायसुधा-&lt;br&gt;&#xA;विशेषविशेषिणोश्चाभेद एवाङ्गीकरणीयः ।&lt;br&gt;&#xA;विशेषबलाच्च विशेषतद्वद्भावो ऽप्युपपादनीय इति शेषः ।&lt;br&gt;&#xA;तथापि विशेषपरस्परयानवस्था स्यादित्यत आह स्वनिर्वाहकतेति&lt;br&gt;&#xA;स एव विशेषो विशेषान्तरमन्तरेण विशेषतद्वद्भावं च घटयति ।&lt;br&gt;&#xA;एकस्यैव निर्वाह्यत्वं निर्वाहकत्वं च तद्बलादेव सिद्धयतीत्यङ्गीकरणीयमिति ।&lt;br&gt;&#xA;&lt;em&gt;३,८६&lt;/em&gt;&lt;br&gt;&#xA;नन्वभिन्ने वस्तुनि भेदकार्यनिर्वाहकत्वं विशेषस्य कुतः प्रमाणात्(तः) सिद्धमित्यत आह भेदहीने त्विति&lt;br&gt;&#xA;तुशब्दो ऽवधारणे ।&lt;br&gt;&#xA;भेदहीने त्वपर्यायशब्दान्तरनियामकः ।&lt;br&gt;&#xA;विशेषो नाम कथितः &amp;hellip;  (अनुव्याख्यानम्)१,१.१०९अच्&lt;br&gt;&#xA;न्यायसुधा-&lt;br&gt;&#xA;अपर्यायशब्दान्तरनियामक इत्यशेषभेदकायर्निर्वाहकत्वोपलक्षणम् ।&lt;br&gt;&#xA;एतदुक्तं भवति ।&lt;br&gt;&#xA;जीवब्रह्मैक्यादीनामेकधैवेत्यादिश्रुत्या चैतन्यस्वरूपमात्रत्वं प्रतीयते ।&lt;br&gt;&#xA;चैतन्ये स्वप्रकाशतया सिद्धे ऽप्यसिद्धिरपर्यायशब्दवेद्यत्वम्, चैतन्यप्रकाशस्य नाविद्यानिवर्तकत्वमद्वैतज्ञानस्य तन्निवर्तकत्वमित्यर्थक्रियविशेषः ।&lt;br&gt;&#xA;चैतन्यमेकं सत्यत्वादीन्यनेकानीति सङ्खयावैलक्षण्यमित्यादिभेदकार्याणि चावगम्यते ।&lt;br&gt;&#xA;एतदुभयान्यथानुपपत्त्या भेदरहिते ऽपि चैतन्ये भेद्रप्रतिनिधिस्तत्कायर्कारी कश्चिदतिशयो ऽस्तीति कल्प्यते ।&lt;br&gt;&#xA;गत्यन्तराभावात् ।&lt;br&gt;&#xA;तथाचार्थापत्त्या स्वरूपग्राहिण्या भेदकार्यनिर्वाहक एव(च)असौ सिद्ध इति किं तत्र प्रमाणान्तरान्वेषणेनेति ।&lt;br&gt;&#xA;अनेनैव विशेषस्य लक्षणं चोक्तं भवति ।&lt;br&gt;&#xA;भेदहाने ऽप्यनुपचरितभेदव्यवहारनिमित्तं विशेष इति ।&lt;br&gt;&#xA;&lt;em&gt;३,८७&lt;/em&gt;&lt;br&gt;&#xA;$अन्यवादिभिरपि विशेषो ऽङ्गीकार्यः$&lt;br&gt;&#xA;एवमद्वैतवादिना विशेषमङ्गीकारयित्वान्यानप्यङ्गीकारयति सो ऽस्तीति&lt;br&gt;&#xA;&amp;hellip; सो ऽस्ति वस्तुष्वशेषतः  (अनुव्याख्यानम्)१,१.१०९द्&lt;br&gt;&#xA;न्यायसुधा-&lt;br&gt;&#xA;न केवलं ब्रह्मणि मायावादिना विशेषो ऽङ्गीकरणीयः ।&lt;br&gt;&#xA;किं नाम प्रपञ्चसत्यतावादिभिरप्यशेषद्रव्येषु स विशेषो ऽङ्गीकार्यः ।&lt;br&gt;&#xA;तथा हि पटस्तच्छौक्लयं च तावन्न भिद्येते ।&lt;br&gt;&#xA;अङ्गुलीद्वयवद्भेदेनानुपलम्भात् ।&lt;br&gt;&#xA;अयुतसिद्धत्वादिति चेत् ।&lt;br&gt;&#xA;किमयुतसिद्धत्वं नाम ।&lt;br&gt;&#xA;अवश्यमाश्रयाश्रयिभावेनावस्थानमिति चेत् ।&lt;br&gt;&#xA;किमेतावता भेदेन न प्रत्येतव्यम् ।&lt;br&gt;&#xA;नापि कुण्डमिव पटो ऽधिकरणत्वेन बदराणीव शौक्लयमाधेयत्वेन परिस्फुरति ।&lt;br&gt;&#xA;किं नाम तदेव तदिति ।&lt;br&gt;&#xA;न चैषा प्रतीतिर्भ्रान्तिः ।&lt;br&gt;&#xA;बाधकाभावात् ।&lt;br&gt;&#xA;शौक्लयपटयोर्भेदावगाहिनी प्रत्यक्षप्रतीतिर्हि बाधिका भवेत् ।&lt;br&gt;&#xA;अनुमानादीनामभेदप्रत्यय(क्ष)रोधेनोत्थानस्यैवासम्भवात् ।&lt;br&gt;&#xA;नच भेदावगाहिनी प्रत्यक्षप्रतीतिरस्तीत्युक्तम् ।&lt;br&gt;&#xA;तेन प्रत्यक्षत एव सिद्धः पटशौक्लययोरभेदः ।&lt;br&gt;&#xA;दृश्यन्ते च भेदकार्याणि, पटशौक्लयबुद्धयोरन्यूनानतिरिक्तविषयत्वाभावः, तच्छब्दयोरपर्यायत्वं अपर्यायशब्दस्मारकत्वं,&lt;br&gt;&#xA;जलाहरणाद्यर्थक्रियाभेदः, पटमानयेत्युक्ते यत्किञ्चिच्छुक्लयानानयनं, शुक्लमानयेत्युक्ते नियमेन पटस्यानयनम्, अपटः पट इतिवदशुक्लः&lt;br&gt;&#xA;पट इत्यनयोर्विरोधाभावः, अन्धस्यापि पटो ऽयमितिवच्छुक्लो ऽयमिति च प्रतीत्यनुत्पत्तिः, शुक्लाप्रतिपत्तिवत्पटाप्रतिपत्त्यभावः,&lt;br&gt;&#xA;महारजनसम्पर्केण शुक्लत्ववत्पटस्या(प्या)वृत्तत्वाभावः, पटवद्वा शौक्लयस्याप्यनावृत्तत्वाभावः, इत्येवमादीनि ।&lt;br&gt;&#xA;नचैषा प्रतीतिर्भान्तिः ।&lt;br&gt;&#xA;बाधितत्वाभिमानस्याप्यभावात् ।&lt;br&gt;&#xA;व्यवहाराद्यविसंवादाच्च तदेतयोरभेदभेदकार्यप्रतीत्योरन्यथानुपपत्त्या निर्भेदे ऽपि पटे ऽस्ति कश्चिदतिशयो भेदप्रतिनिधिर्यद्वशादिदं सर्वं समञ्जसं&lt;br&gt;&#xA;स्यादित्येव कल्पनीयम् ।&lt;br&gt;&#xA;न चातिशयो ऽभिन्ने ऽपि विशेषकत्वाद्विशेष इति गीयते ।&lt;br&gt;&#xA;एवमन्यत्रापि द्रव्ये विशेषः प्रतिपत्तव्यः ।&lt;br&gt;&#xA;ननु भेदाभेदाङ्गीकारेणानुपपत्तेः शमनात् किं विशेषेणेति चेन्न ।&lt;br&gt;&#xA;परस्परविरुद्धयोर्भेदाभेदयोरेकत्रावस्थानघटनाया(म)पि विशेषस्याप्यङ्गीकरणीयत्वात् ।&lt;br&gt;&#xA;प्रतीतत्वात्को विरोध इति चेत् ।&lt;br&gt;&#xA;सत्यम् ।&lt;br&gt;&#xA;प्रतीतिरपि कथमुपपन्नेति चिन्तायां वस्तुस्वभावातिशयस्यानुसरणीयत्वात् ।&lt;br&gt;&#xA;भेदाभेदानवस्थापरिहारार्थमपि विशेषाङ्गीकारस्यावश्यकत्वस्योक्तत्वादिति ।&lt;br&gt;&#xA;&lt;em&gt;३,९१&lt;/em&gt;&lt;br&gt;&#xA;ननु सर्ववस्तुषु यद्यस्ति विशेषः, स च वस्तुनो न भिद्यते, प्राप्तं तर्हि सकलवस्तूनामैक्यमित्यत आह विशेषा इति&lt;br&gt;&#xA;&lt;em&gt;३,९२&lt;/em&gt;&lt;br&gt;&#xA;विशेषास्ते ऽप्यनन्ताश्च परस्परविशेषिणः ।&lt;br&gt;&#xA;स्वनिर्वाहकतायुक्ताः सन्ति वस्तुष्वशेषतः  (अनुव्याख्यानम्)१,१.११०&lt;br&gt;&#xA;न्यायसुधा-&lt;br&gt;&#xA;ते प्रकृतस्वरूपा विशेषा अशेषतो वस्तुष्वनन्तेषु द्रव्येष्वनन्ता एव सन्ति ।&lt;br&gt;&#xA;न पुनरेक एव सर्वत्रातो नोक्तदोषः ।&lt;br&gt;&#xA;सो ऽस्तीत्येकवचनं तु समुदायापेक्षया प्रयुक्तमिति भावः ।&lt;br&gt;&#xA;नन्वेकैकस्मिंश्च द्रव्ये विशेषो ऽप्येकैको ऽस्ति तदा पटो महांश्छुक्लश्चलतीति विचित्रानेकव्यवहारानुपपत्तिः ।&lt;br&gt;&#xA;न ह्येकस्मादविचित्रस्वभावाद्विचित्रानेककार्योत्पत्तिर्दृष्टा ।&lt;br&gt;&#xA;तथा सत्याकस्मिकत्वप्रसङ्गात् ।&lt;br&gt;&#xA;ततश्च विशेषाङ्गीकारो व्यर्थः स्यादित्यत आह विशेषा इति&lt;br&gt;&#xA;ते ऽप्युक्तलक्षणा विशेषा अशेषतो ऽपि वस्तुषु प्रत्येकमनन्ताः सन्त्यतो नोक्तदोषावकाशः अनन्ता इत्युपलक्षणम् ।&lt;br&gt;&#xA;यत्र यावन्तो व्यवहारास्तत्र तावन्तो विशेषा इति ज्ञातव्यम् ।&lt;br&gt;&#xA;प्रतिद्रव्यमनेकत्वे विशेषाणां परस्परं भेदेन भाव्यम् ।&lt;br&gt;&#xA;भेदाविनाभूतत्वादनेकत्वस्य ।&lt;br&gt;&#xA;तथाच भिन्ननां द्रव्याभेदे द्रव्यस्यापि भेदप्रसङ्ग इत्यत आह परम्परेति&lt;br&gt;&#xA;परस्परविशेषवत्त्वेनैवानेकत्वं सम्भवति ।&lt;br&gt;&#xA;विशेषस्य भेदकार्यकारिताया उक्तत्वादिति भावः ।&lt;br&gt;&#xA;विशेषाणामपि विशेषान्तराङ्गीकारे ऽनवस्थेत्यत आह स्वनिर्वाहकतेति&lt;br&gt;&#xA;पूर्वं द्रव्येण विशेषस्याभेदचिन्ता ।&lt;br&gt;&#xA;इदानीं तु परस्परमिति स्फुटो ऽर्थभेदः ।&lt;br&gt;&#xA;सर्वं चैतद्विशेषस्वरूपसाधकार्थापत्त्यैव सिद्धमिति न पृथक् प्रमाणमुक्तम् ।&lt;br&gt;&#xA;नहि स्वयमनुपपन्नमनुपपत्त्यन्तरशान्त्यै प्रभवति ।&lt;br&gt;&#xA;किन्तु यथायथोपपद्यते तथातथैव स्वरूपग्राहिण्या ऽर्थापत्यैव कल्प्यते ।&lt;br&gt;&#xA;यद्यपि विशेषः प्रत्यक्षो ऽपि भवति ।&lt;br&gt;&#xA;‘येन प्रत्यक्षसिद्धेन’ इति वक्ष्यमाणत्वात् ।&lt;br&gt;&#xA;तथापि विप्रतिपन्नो न तन्मात्रेण बोधयितुं शक्यत इत्यर्थापत्तिरुपन्यस्तेति ।&lt;br&gt;&#xA;&lt;em&gt;३,९४&lt;/em&gt;&lt;br&gt;&#xA;यदर्थं तदैक्यस्येत्यादिना सर्ववादिभिर्विशेषो ऽङ्गीकारितस्तदिदानीमाह अत इति&lt;br&gt;&#xA;अतो ऽनन्तगुणं ब्रह्म निर्भेदमपि भण्यते  (अनुव्याख्यानम्)१,१.१११अब्&lt;br&gt;&#xA;न्यायसुधा-&lt;br&gt;&#xA;निर्भेदमपि ब्रह्मातो विशेषसामर्थ्यादनन्तगुणं भण्यत इति ।&lt;br&gt;&#xA;यत्परेण पृष्टं लक्ष्यलक्षणयोर्भेद इत्यादि तस्येदमुत्तरम् ब्रह्म निर्भेदमिति&lt;br&gt;&#xA;यदत्रोक्तमनेकलक्षराभिन्नस्यानेकत्वप्रसङ्गः, लक्षणानां वानेकत्वानुपपत्तिः, शब्दपर्ययत्वं, गुणगुणित्वाद्यनुपपत्तिरिति, तस्योत्तरं निर्भेदमप्यतो&lt;br&gt;&#xA;विशेषशद्गुणानामनन्तत्वं, ब्रह्मणश्चैकत्वम्, अनन्ता गुणा अस्येति गुणगुण्यादिभावो, ब्रह्म च गुणाश्चेत्यपुनरुक्तभणनं च युज्यत इति ।&lt;br&gt;&#xA;अत्र जगज्जन्मादिकारणत्वमिति वक्तव्ये ऽनन्तगुणमिति वचनमिदं सूत्रमनन्तगुण(वत्)त्वमेव ब्रह्मणो लक्षणमभिप्रेत्य तत्साधनाय&lt;br&gt;&#xA;जगज्जन्मादिकारणत्वलक्षणं प्रतिपादयितुं प्रवृत्तमिति सूचयितुम् ।&lt;br&gt;&#xA;तदेवं जगज्जन्मादिकारणत्वस्य स्वलक्षणत्वे बाधकाभावान्न तटस्थत्वकल्पनं युक्तमिति सिद्धम् ।&lt;br&gt;&#xA;अत्राह ।&lt;br&gt;&#xA;किमर्थं लक्ष्यलक्षणयोरभेदमङ्गीकृत्य विशेषबलेन सर्वव्यवहारसमाधानं क्रियते ।&lt;br&gt;&#xA;भेद एव कस्मान्नाङ्गीक्रियते ।&lt;br&gt;&#xA;गुणगुणिभावस्तु समवायसम्बन्धाद्भविष्यति ।&lt;br&gt;&#xA;यदि च सूत्रकारेण समवायो निराकरिष्यत इति नाङ्गीकारार्हस्तदा गुणगुणिनोरेव स कश्चित्तादृशः स्वभावभेद इत्यङ्गीकरणीयम् ।&lt;br&gt;&#xA;नहि पटादौ भेदाभावे ऽपि विशेषबलाद्वयवहारविशेषदर्शनमात्रेण ब्रह्मण्यपि तथा कल्पयितुं युक्तम् ।&lt;br&gt;&#xA;निश्चायकप्रमाणाभावात् ।&lt;br&gt;&#xA;निश्चायकप्रमाणोपन्यासार्थं हि सम्भावना कल्प्यते ।&lt;br&gt;&#xA;यथाऽहुः&lt;br&gt;&#xA;&lt;em&gt;३,९५&lt;/em&gt;&lt;br&gt;&#xA;‘सम्भावितः प्रतिज्ञायाअर्थः साध्येत हेतुना ।&lt;br&gt;&#xA;न तस्य हेतुभिस्त्राणमुत्पतन्नेव यो मृतः’&lt;br&gt;&#xA;इति ।&lt;br&gt;&#xA;न पुनः सम्भावनैवार्थ(स्य)साधिकेत्यत आह एवं धर्मानिति&lt;br&gt;&#xA;एवं धर्मानिति श्रुत्या तदभेदो ऽप्युदीर्यते  (अनुव्याख्यानम्)१,१.१११च्द्&lt;br&gt;&#xA;न्यायसुधा-&lt;br&gt;&#xA;अपिशब्दाद्विशेषो ऽपि ।&lt;br&gt;&#xA;अत्र हि ब्रह्मधर्माणां पृथक् दर्शननिन्दयाभेदो ऽवगम्यते ।&lt;br&gt;&#xA;धर्मानिति च धर्मबहुत्वोक्तया सविशेषत्वम् ।&lt;br&gt;&#xA;नच धर्मानित्यनुवादमात्रम् ।&lt;br&gt;&#xA;श्रुतिं विना तदसिद्धेः ।&lt;br&gt;&#xA;मूलश्रुत्यङ्गीकारे सैव विशेषाभिधात्री भविष्यतीति प्रमितमेतन्निर्भेदमेव ब्रह्म विशेषबलादेव नानाव्यवहारालम्बनमिति ।&lt;br&gt;&#xA;&lt;em&gt;३,९६&lt;/em&gt;&lt;br&gt;&#xA;अत्र यत्परेण जगत्कारणत्वं किं ब्रह्मणो निमित्तत्वमेवोतोपादानत्वमेवाथोभयमपीति विमृश्य तृतीयः पक्षः (परि)गृहीतः ।&lt;br&gt;&#xA;उपादानत्वं च परिणामित्वेनेति कश्चित् ।&lt;br&gt;&#xA;प्रपञ्चभ्रमाधिष्ठानमात्रत्वेनेत्यपरः ।&lt;br&gt;&#xA;तदेतत्सर्वं प्रकृत्यधिकरणे निपुणतरं निराकरिष्यते ।&lt;br&gt;&#xA;तस्मादुक्तलक्षणद्वयोपपन्नं ब्रह्म नारायणाख्यं मुमुक्षुणा जिज्ञास्यमिति स्थितम् ।&lt;br&gt;&#xA;इति श्रीमन्न्यायसुधायां जन्माधिकरणम्&lt;/p&gt;</description>
    </item>
    <item>
      <title>०३ शास्त्रयोनित्वाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/03_shAstrayonitvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/03_shAstrayonitvAdhikaraNam/</guid>
      <description>&lt;p&gt;&lt;em&gt;३,९७&lt;/em&gt;&lt;br&gt;&#xA;अथ श्रीमन्न्यायसुधायां शास्त्रयोनित्वाधिकरणम्&lt;br&gt;&#xA;$अथ जगत्कारणत्वस्य पाशुपताद्यगमानुमानावष्टम्भेन अतिव्याप्तिशङ्का$&lt;br&gt;&#xA;शास्त्रयोनित्वात् । ब्ब्स्_१,१.३ ।&lt;br&gt;&#xA;जगज्जन्मादिकारणत्वं परब्रह्मणो विष्णोर्लक्षणमभिहितम् ।&lt;br&gt;&#xA;तस्य हरहिरण्यगर्भादिचेतनेषु प्रधानाद्यचेतनेषु च पाशुपताद्यागमानुमानावष्टम्भेनातिव्याप्तिमाशङ्क्यात्र परिहरति भगवान्त्सूत्रकारः ।&lt;br&gt;&#xA;तत्र पूर्वपक्षमारचयति शैवाद्येति&lt;br&gt;&#xA;शैवाद्यागमसम्प्राप्तदृष्टगेन फलेन तु ।&lt;br&gt;&#xA;तद्वाक्योपमयान्यच्च प्रमाणत्वे ऽनुमीयते  (अनुव्याख्यानम्)१,१.११२&lt;br&gt;&#xA;ईशवाक्यत्वत&amp;hellip;  (अनुव्याख्यानम्)१,१.११३अ&lt;br&gt;&#xA;न्यायसुधा-&lt;br&gt;&#xA;शिवेन रचितः शैवः ।&lt;br&gt;&#xA;आदिग्रहणाद्धिरण्यगर्भादिरचिता गृह्यन्ते ।&lt;br&gt;&#xA;तैः सम्प्राप्तं तदुक्तसादनानुष्ठानसम्प्राप्तम् ।&lt;br&gt;&#xA;दृष्टं दृष्टिः प्रत्यक्षमिति यावत् ।&lt;br&gt;&#xA;तत्सिद्धं दृष्टगम् ।&lt;br&gt;&#xA;फलेन तु तद्वाक्यस्य प्रामाण्यमनुमायेति शेषः ।&lt;br&gt;&#xA;प्रमाणत्व इति विषयसप्तमी ।&lt;br&gt;&#xA;दृष्टफलार्थं साधनानि विदधद्वाक्यं तावत् प्रमाणतयानुमीयते ।&lt;br&gt;&#xA;केन लिङ्गेन ।&lt;br&gt;&#xA;फलेन ।&lt;br&gt;&#xA;तस्य पक्षासम्बन्धिनो ऽनुमापकत्वं कथम्मित्यत उक्तं शैवाद्यागमसम्प्राप्तेति ।&lt;br&gt;&#xA;अज्ञानासिद्धिं परिहतुमुक्तं दृष्टगेनेति ।&lt;br&gt;&#xA;तुशब्दो ऽनुमानद्वये हेतुविशेषद्योतकः ।&lt;br&gt;&#xA;ईशवाक्यत्वत इत्यत्रादिशब्दो योज्यः ।&lt;br&gt;&#xA;अयमर्थः ।&lt;br&gt;&#xA;द्विविधो हि शिवप्रणीत आगमः ।&lt;br&gt;&#xA;कश्चित् प्रत्यक्षयोग्यसम्पदादिफलमुद्दिश्य साधनानि विदधत् ।&lt;br&gt;&#xA;अपरस्तु सङ्कल्पवर्गाद्यप्रत्यक्षफलानि विदधानः शिवस्य जगज्जन्मादिकारणत्वसर्वज्ञत्वसवर्शक्तित्वसत्यसङ्कल्पत्वाद्यशेषगुणपूर्णत्वं&lt;br&gt;&#xA;निरवद्यत्वं च प्रतिपादयति ।&lt;br&gt;&#xA;तत्राद्यस्तावत्प्रमाणम् ।&lt;br&gt;&#xA;तदुक्तसाधनानुष्ठाने सति प्रत्यक्षत एव फलदर्शनात् ।&lt;br&gt;&#xA;&lt;em&gt;३,९८&lt;/em&gt;&lt;br&gt;&#xA;तदयं प्रयोगः ।&lt;br&gt;&#xA;विमत आगमः प्रमाणं सफलप्रवृत्तिजनकत्वात् चरकसुश्रुतादिवत् ।&lt;br&gt;&#xA;यद्यप्रमाणमभविष्यत् न समर्थां प्रवृत्तिमकरिष्यद्विप्रलम्भकवाक्यवत् ।&lt;br&gt;&#xA;तदुक्तम्’प्रमाणतो ऽर्थप्रतिपत्तौ प्रवृत्तिसामर्थ्यादर्थवत्प्रमाणम्’ इति ।&lt;br&gt;&#xA;ततश्च तत्प्रणेतुः शिवस्य परमाप्तत्वमवधार्य तद्दृष्टान्तेन तत्प्रणीतस्य द्वितीयस्याप्यागमस्य प्रामाण्यमवसीयते ।&lt;br&gt;&#xA;अत्र च प्रयोगः ।&lt;br&gt;&#xA;विप्रतिपन्न आगमः प्रमाणं शिववाक्यत्वात्सम्प्रतिपन्नवदिति ।&lt;br&gt;&#xA;विपक्षे शिवस्यानाप्तत्वप्रसङ्गो बाधकः ।&lt;br&gt;&#xA;तदेवमनुमितप्रामाण्येन शैवागमेन शिवस्य जगज्जन्मादिकारणत्वा(स्य)भिधानान्नेदं लक्षणं विष्णोरुपपद्यत इति शैवाः ।&lt;br&gt;&#xA;अनयैव दिशा तत्तदागमप्रामाण्यं तत्तद्देवतावादिनां प्रत्यवस्थानानि द्रष्टव्यानि ।&lt;br&gt;&#xA;उपलक्षणं चैतत् ।&lt;br&gt;&#xA;अनुमानेनापि शिवादीनां जगज्जन्मादिकारणत्वं सर्वज्ञत्वादिकं शक्यसाधनम् ।&lt;br&gt;&#xA;तथा हि ।&lt;br&gt;&#xA;क्षित्यादिकं सकर्तृकं कार्यत्वाद्घटवत् ।&lt;br&gt;&#xA;विवादाध्यासितं कर्म प्रयत्नाधारजम् कर्मत्वात्सम्प्रतिपन्नवत् ।&lt;br&gt;&#xA;विप्रतिपन्ने पृथिव्युदके, प्रयत्नवता धृते, गुरुत्वे सत्यपातित्वात्, सम्प्रतिपन्नवत् ।&lt;br&gt;&#xA;क्षित्यादिकं प्रयत्नवद्विनाश्यम् (वि)नाश्यत्वात्सम्प्रतिपन्नवत् ।&lt;br&gt;&#xA;इत्यादिभिरनुमानैर्विश्वोदयस्थितिलयकर्तरि सामान्यतः सिद्धे अस्मदादीनां तदसम्भवात् भगवांश्छिव एव परिशेषाज्जगज्जन्मादिकर्ता&lt;br&gt;&#xA;सिद्धयति ।&lt;br&gt;&#xA;यथा च (वि)चित्रादिकार्यदशर्नात्तदनुगुण एव कर्ता कल्प्यते एवं विचित्रानेककार्यदशर्नात्(नेन) कल्प्यमानो ऽपि कर्ता तदनुगुणः&lt;br&gt;&#xA;सार्वज्ञादिमानेव सिद्धयति ।&lt;br&gt;&#xA;अथवा क्षित्यादिकं कर्तेत्यदन्तर्गतमेव सवर्ज्ञत्वादिकं न यत्नान्तरमपेक्षते ।&lt;br&gt;&#xA;निमित्तोपादानफलाद्यभिज्ञस्य तदनुगुणेच्छाप्रयत्नवत एव कर्तृत्वम् ।&lt;br&gt;&#xA;एवं हिरण्यगर्भादिष्वपि परिशेषेण जगत्कारणत्वं योज्यमिति ।&lt;br&gt;&#xA;&lt;em&gt;३,१०२फ़्.&lt;/em&gt;&lt;br&gt;&#xA;$अथ शैवाद्यगमप्रमाण्यसाधकानुमाननिरासः$&lt;br&gt;&#xA;एवमागमादनुमानाच्चान्येषां जगज्जन्मादिकारणत्वे प्राप्ते प्रतिविहितं सूत्रकृता ।&lt;br&gt;&#xA;आगमादनुमानतो वान्ये जगत्कारणत्वेन न कल्पनीयाः ।&lt;br&gt;&#xA;कुतः ।&lt;br&gt;&#xA;शास्त्रयोनित्वात् ।&lt;br&gt;&#xA;ऋग्यजुःसामाथर्वाश्चेत्यादिनोक्तं शास्त्रं योनिः कारणमभिव्यञ्जकं प्रमाणमस्येति शास्त्रयोनि तस्य भावः शास्त्रयोनित्वं तस्मात् ।&lt;br&gt;&#xA;एतदुक्तं भवति ।&lt;br&gt;&#xA;जगज्जन्मादिकारणस्य वस्तुनो वेदादिशास्त्रैकसमधिगम्यत्वेन शैवाद्यागमानुमानागोचरत्वान्न तैरन्येषां जगत्कारणत्वं कल्पनीयम् ।&lt;br&gt;&#xA;किन्तु शास्त्रं यस्य जगत्कारणत्वमाचष्टे स एव तथाभ्युपगन्तव्य इति ।&lt;br&gt;&#xA;&lt;em&gt;३,१०३&lt;/em&gt;&lt;br&gt;&#xA;स्यादेतत् ।&lt;br&gt;&#xA;यदि शास्त्रैकसमधिगम्यत्वं सौत्रो हेतुः सिद्धः स्यान्न चैवम् ।&lt;br&gt;&#xA;प्रत्यक्षागम्यत्वे ऽपि शैवाद्यागमैरनुमानैश्चोक्तविधया जगत्कारणत्वस्य निश्चेतुं शक्यत्वात्, इत्याशङ्कय सौत्रहेतुसिद्धये शैवाद्यागमगम्यत्वं&lt;br&gt;&#xA;तावन्निराचिकीर्षुस्तत्प्रामाण्यसाधकं परोपन्यस्तमनुमानमपाकरोति इति चेदिति&lt;br&gt;&#xA;&amp;hellip; इति चेत् तद्गव्यभिचारिणा ।&lt;br&gt;&#xA;अप्रामाण्यानुमा च स्यान् &amp;hellip;  (अनुव्याख्यानम्)१,१.११३ब्च्&lt;br&gt;&#xA;&lt;em&gt;३,१०४&lt;/em&gt;&lt;br&gt;&#xA;न्यायसुधा-&lt;br&gt;&#xA;तद्गः प्रत्यक्षावगतश्चासौ व्यभिचारः फलव्यभिचारश्च सो ऽस्यस्तीति तद्गव्यभिचारिवाक्यं तेन दृष्टान्तभूतेन शिवादीनां&lt;br&gt;&#xA;जगत्कारणत्वा(वगमहेतुभूता)गमस्येशवाक्यत्वादिना हेतुनाप्रामाण्यानुमितिश्च स्यात् ।&lt;br&gt;&#xA;एतदुक्तं भवति ।&lt;br&gt;&#xA;यदि प्रत्यक्षसंवादेन दृष्टार्थानां शिवादिवाक्यानां प्रामाण्यमनुमाय तद्दृष्टान्तेनादृष्टार्थानामपि शिवादिवाक्यत्वेन हेतुना प्रामाण्यमनुमीयते, तर्हि&lt;br&gt;&#xA;दृष्टार्थेष्वेव वाक्येषु यत्प्रत्यक्षत एव फलव्यभिचारवद्दृश्यते तस्य,&lt;br&gt;&#xA;विमतमप्रमाणमसमर्थप्रवृत्तिजनकत्वाद्विप्रलम्भकवाक्यवदित्यप्रामाण्यमनुमाय, तद्दृष्टान्तेन शिवादिवाक्यत्वादिहेतुनैवादृष्टार्थानामपि,&lt;br&gt;&#xA;विमतान्यप्रमाणानि शिवादिवाक्यत्वात् सम्प्रतिपन्नवदित्यप्रामाण्यमनुमातुं शक्यत एव ।&lt;br&gt;&#xA;न हि दृष्टार्थं सर्वमेव शिववाक्यं समर्थप्रवृत्तिजनकम् ।&lt;br&gt;&#xA;विफलप्रवृत्तिजनकस्यापि बहुलमुपलम्भात् ।&lt;br&gt;&#xA;ननु तदपि वाक्यं प्रमाणमेव ।&lt;br&gt;&#xA;फलव्यभिचारस्तु कर्तृकर्मादिवैगुण्यनिमित्त इति चेत्तर्हि तदपि वाक्यमप्रमाणमेव फलसंवासदस्तु काकतालीयो वा जगद्वयामोहकानां&lt;br&gt;&#xA;शिवादीनां गुडजिह्विका वेत्यस्तु ।&lt;br&gt;&#xA;प्रामाण्ये हि सुदृढनिरूढे व्यभिचारस्य कर्त्रादिवैगुण्यं कारणं कल्पनीयम् ।&lt;br&gt;&#xA;फलाव्यभिचारेणैव प्रामाण्यं परिकल्पयतः स्फुटमितरेतराश्रयत्वम् ।&lt;br&gt;&#xA;शिववाक्यत्वं फलसंवादिन्यनैकान्तिकमिति चेन्न ।&lt;br&gt;&#xA;तत्रापि फलविसंवादिन्यनैकान्त्यात् ।&lt;br&gt;&#xA;किञ्च यः शिवागमस्यादृष्टार्थस्याप्येवं प्रामाण्यं मन्यते स हिरण्यगर्भाद्यागमानामपि प्रामाण्यमङ्गीकरोति न वा ।&lt;br&gt;&#xA;नाद्यः ।&lt;br&gt;&#xA;परस्परविरुद्धयोरुभयोः प्रामाण्यायोगात् ।&lt;br&gt;&#xA;न द्वितीयः ।&lt;br&gt;&#xA;अनुमानप्रकारस्य समानत्वे वैषम्यानुपपत्तेः ।&lt;br&gt;&#xA;अथ तदनुमानमप्रयोजकं हिरण्यगर्भवाक्यत्वे ऽप्यागन्तुकेन विप्रलम्भादीनां दोषेणैकस्याप्रामाण्यसम्भवादिति चेत् ।&lt;br&gt;&#xA;समं समाधानम् ।&lt;br&gt;&#xA;अनेनैव न्यायेन चैत्यवन्दनादिवाक्यानामपि प्रामाण्यं शक्यसाधनम् ।&lt;br&gt;&#xA;नहि तद्वक्ता कदापि सत्यं नावदीत् ।&lt;br&gt;&#xA;तदेवं शैवाद्यागमप्रामाण्यस्याशक्यसाधनत्वान्न तेन जगत्कर्ता सिद्धयति (इति) ।&lt;br&gt;&#xA;&lt;em&gt;३,१०७&lt;/em&gt;&lt;br&gt;&#xA;$अथ जगत्कारणत्वे अनुमानानवकाश इति व्युत्पादनम्$&lt;br&gt;&#xA;मा भूच्छैवाद्यागमाज्जगज्जन्मादिकर्तृसिद्धिः ।&lt;br&gt;&#xA;उक्तानुमानैस्तु भविष्यति ।&lt;br&gt;&#xA;तत्कथं शास्त्रैकसमधिगम्यत्वं जगत्कारणस्येति चेत् ।&lt;br&gt;&#xA;किं शास्त्रानुसार्यनुमानं जगत्कारणे प्रमाणमुच्यते ।&lt;br&gt;&#xA;उत स्वतन्त्रम् ।&lt;br&gt;&#xA;आद्यस्त्वङ्गीक्रियत एव ।&lt;br&gt;&#xA;तेनास्मत्पक्षस्यैव सिद्धेः ।&lt;br&gt;&#xA;शास्त्रस्य भगवदेकनिष्ठतायाः समन्वयसूत्रे वक्ष्यमाणत्वात् ।&lt;br&gt;&#xA;द्वितीयं दूषयति न पृथगिति&lt;br&gt;&#xA;&amp;hellip; न पृथक् चानुमेश्वरे  (अनुव्याख्यानम्)१,१.११३द्&lt;br&gt;&#xA;न्यायसुधा-&lt;br&gt;&#xA;ईश्वरे जगत्कारणे पृथक् स्वतन्त्रानुमा च न मानमित्यर्थः ।&lt;br&gt;&#xA;तथाहि ।&lt;br&gt;&#xA;यत्तावत्सामान्यतो जगत्कर्तृत्वसिद्धावनुमानम् तत्र किं कारणादिसाक्षात्कारवत्कर्तृपूर्वकत्वं साध्यम् ।&lt;br&gt;&#xA;सकर्तृकत्वमात्रं वा ।&lt;br&gt;&#xA;आद्ये दृष्टान्तस्य साध्यवैकल्यम् ।&lt;br&gt;&#xA;नहि कुलालादिर्घटादिकारणानि धर्माधर्मादीनि साक्षात्कुरुते ।&lt;br&gt;&#xA;अत एव कदाचित्प्रतिहतेच्छो भवतीति चेत् ।&lt;br&gt;&#xA;किमेतावता ।&lt;br&gt;&#xA;साध्यवैकल्यापरिहारात् ।&lt;br&gt;&#xA;कथञ्चिदस्य हेतुविशेषणत्वे साधनवैकल्यं च दृष्टान्तस्य स्यात् ।&lt;br&gt;&#xA;केवलव्यतिरेकी तर्ह्ययमस्त्विति चेन्न ।&lt;br&gt;&#xA;विशेषणासिद्धेः ।&lt;br&gt;&#xA;द्वितीये सिद्धसाधनम् ।&lt;br&gt;&#xA;अदृष्टानां जीवात्मानमेव कर्तृत्वोपपत्तेः ।&lt;br&gt;&#xA;तेषां कारणानभिज्ञत्वान्नेति चेन्न ।&lt;br&gt;&#xA;कुलालादीनामकर्तृत्वप्रसङ्गात् ।&lt;br&gt;&#xA;अदृष्टाधिष्यात्रापि केनचिद्भाव्यमिति चेन्न ।&lt;br&gt;&#xA;अधिष्ठातृकृत्याभावात् ।&lt;br&gt;&#xA;न तावन्नोदनादिकम् ।&lt;br&gt;&#xA;अद्रव्यत्वात् ।&lt;br&gt;&#xA;न चातिशयजन्म ।&lt;br&gt;&#xA;गुणे गुणान्तरानुपपत्तेः ।&lt;br&gt;&#xA;न चातीन्द्रियाधेयशक्तिः ।&lt;br&gt;&#xA;अनभ्युपगमात् ।&lt;br&gt;&#xA;&lt;em&gt;३,१०७फ़्.&lt;/em&gt;&lt;br&gt;&#xA;न च सहकारिसमवधानम् ।&lt;br&gt;&#xA;अदृष्टादेव तदुपपत्तेः ।&lt;br&gt;&#xA;नापि कार्यकारित्वम् ।&lt;br&gt;&#xA;तस्यादृष्टस्वभावत्वात् ।&lt;br&gt;&#xA;तर्ह्युत्पत्त्यनन्तरमेव किं न कुर्यादिति चेत् न ।&lt;br&gt;&#xA;प्रबलादृष्टान्तरप्रतिबन्धादिनेति वदामः ।&lt;br&gt;&#xA;किञ्च कार्यत्वं पक्षे कुतः सिद्धम् ।&lt;br&gt;&#xA;अभूत्वाभावित्वादिति चेन्न ।&lt;br&gt;&#xA;तस्यैव कार्यत्वात् ।&lt;br&gt;&#xA;कथञ्चिद्भेदे ऽपि भागासिद्धत्वात् ।&lt;br&gt;&#xA;न खलु गिरिसागरादीनामभूत्वाभावित्वमस्माभिरुपलभ्यते ।&lt;br&gt;&#xA;तर्हि द्रव्येषु तावत्सावयवत्वात्कार्यन्वयसिद्धिरस्त्विति चेन्न ।&lt;br&gt;&#xA;सावयवत्वं (हि) समवायिकारणवत्त्वमुत परिणामिकारणवत्त्वम् वा ।&lt;br&gt;&#xA;आद्ये प्रतिवाद्यसिद्धिः ।&lt;br&gt;&#xA;द्वितीये वाद्यसिद्धिः ।&lt;br&gt;&#xA;किञ्च यस्य कार्यत्वमात्रे(ऽपि) विप्रतिपत्तिः स कथं कारणवत्तामेवाभ्युपेयात् ।&lt;br&gt;&#xA;&lt;em&gt;३,१०८&lt;/em&gt;&lt;br&gt;&#xA;ननु क्षित्यादीनां प्रत्यक्षत एव प्रदेशवत्त्वमनुभूयते ।&lt;br&gt;&#xA;अन्यथा कथं भूतले घटभावाभावौ युगपत्सम्भवत इत्रत चेन्न ।&lt;br&gt;&#xA;तर्ह्येवमाकाशादीनामपि कार्यत्वप्रसङ्गात् ।&lt;br&gt;&#xA;कथमन्यथा (गगने) पक्षिणो भावाभावौ युगपदिति तत्रापि वक्तुं शक्यत्वात् ।&lt;br&gt;&#xA;संयोगस्य सत्वात्यन्ताभावसमानाश्रयत्वादेवमिति चेत् ।&lt;br&gt;&#xA;समं प्रकृते ऽपि ।&lt;br&gt;&#xA;खननादिना येषां विभागो नोदनादिना च येषां संयोगस्ते क्षित्यादीनामवयवाः प्रत्यक्षसिद्धा इति चेत् ।&lt;br&gt;&#xA;तत्किं संयोगविभागिसजतीयद्रव्यान्तरवत्त्वं सावयवत्वमित्युक्तं भवति उत तदारब्धत्वम् ।&lt;br&gt;&#xA;आद्ये परमाणुभिर्व्यभिचारः ।&lt;br&gt;&#xA;द्वितीये व्यर्थविशेषणत्वं पूर्ववदसिद्धिश्चेति ।&lt;br&gt;&#xA;एतेन विवादाध्यासितं कर्म प्रयत्नाधारजमित्येतदपि निरस्तम् ।&lt;br&gt;&#xA;यदपि पृथिव्युदके प्रयत्नवता धृते इत्यनुमितम् ।&lt;br&gt;&#xA;तदपि पूर्ववत्सिद्धसाधनम् ।&lt;br&gt;&#xA;किञ्च संयोगवेगप्रयत्नवददृष्टमपि कस्माद्गुरुत्वप्रतिबन्धकं न कल्प्यते ।&lt;br&gt;&#xA;अपातित्वं च सन्दिग्धासिद्धम् ।&lt;br&gt;&#xA;महत्त्वेन पततानुपलम्भसम्भवात् ।&lt;br&gt;&#xA;एतेन चरमानुमानमपि निरस्तम् ।&lt;br&gt;&#xA;क्षित्यादिकं विकर्तृकम् अनुपलभ्यमानकर्तृकत्वाद्गगनवदित्यादिना सत्प्रतिपक्षता च सर्वानुमानानाम् ।&lt;br&gt;&#xA;अनुपलभ्य(मान)त्वं चास्मदुपलब्ध्ययोग्यत्वमिति न कश्चित्क्षुद्रोपद्रवः ।&lt;br&gt;&#xA;परसुखादौ व्यभिचार इति चेन्न ।&lt;br&gt;&#xA;तस्यानुमानादुपलब्धेः ।&lt;br&gt;&#xA;तर्हि क्षित्यादिकर्ताप्यनुमानादुपलभ्यत इति चेन्न ।&lt;br&gt;&#xA;अनुमानादीश्वरोपलब्धावस्मदनुमानस्य दुष्टत्वम् ।&lt;br&gt;&#xA;तथा चानुमानादीश्वरोपलब्धिरितीतरेतराश्रयप्रसङ्ग(त्व)आत् ।&lt;br&gt;&#xA;अनयैव दिशा सर्वाणि जगत्कारणमात्रसाधनानि स्वतन्त्रतानुमानानि निरसनीयानि(इति) ।&lt;br&gt;&#xA;&lt;em&gt;३,११४&lt;/em&gt;&lt;br&gt;&#xA;यच्च शिवादीनां जगत्कारणत्वे परिशेषानुमानं तदपि किं शास्त्रानुसारि किंवा केवलम् ।&lt;br&gt;&#xA;नाद्यः ।&lt;br&gt;&#xA;शास्त्रस्य भगवदेकपरताया वक्ष्यमाणत्वात् ।&lt;br&gt;&#xA;द्वितीयं दूषयति न पृथक् चेति&lt;br&gt;&#xA;ईश्वरे शिवे जगत्कर्तरि च पृथगनुमानं न मानमित्यर्थः ।&lt;br&gt;&#xA;तत्कथमित्यत आह पुंस्त्वेति&lt;br&gt;&#xA;पुंस्त्वहेतुबलादेव पूर्वोक्तेनैव वर्त्मना  (अनुव्याख्यानम्)१,१.११४अब्&lt;br&gt;&#xA;न्यायसुधा-&lt;br&gt;&#xA;पूर्वोक्तेन (एव) वर्त्मना शैवागमप्रामाण्यानुमाननिराकरणमार्गेणैव ।&lt;br&gt;&#xA;सत्प्रतिपक्षत्वेनैवेत्यर्थः ।&lt;br&gt;&#xA;एवकारो न दूषणान्तरान्वेषणेन वृथा मनः खेदनीयं स्फुटदोषे सतीति द्योतयति ।&lt;br&gt;&#xA;&lt;em&gt;३,११६&lt;/em&gt;&lt;br&gt;&#xA;ईश्वरवाक्यत्वं कथमत्र हेतुः स्यादित्यत आह पुंस्त्वेति&lt;br&gt;&#xA;पूर्वोक्तेन (एव) वर्त्मनेति सत्प्रतिपक्षतामात्रमतिदिष्यम् ।&lt;br&gt;&#xA;नतु स हेतुरिति भावः ।&lt;br&gt;&#xA;अयमत्र प्रयोगः ।&lt;br&gt;&#xA;शिवो न जगत्कारणं पुंस्त्वाद्देवदत्तवदिति ।&lt;br&gt;&#xA;ननु शिवः केन प्रमाणेन सिद्धः ।&lt;br&gt;&#xA;अथ परिशेषतो जगत्कर्तृत्वं तस्मिन्ननुमिमानस्य तवापि कुतः सिद्धः ।&lt;br&gt;&#xA;लोकप्रवादादिनेति चेत् ।&lt;br&gt;&#xA;ममापि तथेत्यस्तु ।&lt;br&gt;&#xA;भवदभिमते ब्रह्मणि हेतुरनैकान्तिक इति चेन्न ।&lt;br&gt;&#xA;केवलानुमानवादिनं प्रत्यनीश्वरवादाङ्गीकारेण प्रत्यवस्थानात् ।&lt;br&gt;&#xA;ननु जकत्कारणत्वं शिवनिष्ठमन्यत्रानुपपत्तौ सत्यां किञ्चिन्निष्ठतया प्रमितत्वादिति हि परिशेषानुमानम् ।&lt;br&gt;&#xA;तत्कथमस्यायं प्रतिपक्ष इति चेन्न ।&lt;br&gt;&#xA;विरुद्धार्थसाधनमात्रेण प्रतिपक्षसम्भवात् ।&lt;br&gt;&#xA;प्रयोगतो ऽप्येकधर्मनिष्ठतायाः प्रमाणप्रयोजनशून्यत्वात् अन्यथैवंविधार्थिकप्रतिपक्षाणामन्यत्रानन्तर्भावेनादूषणत्वप्रसङ्गात् ।&lt;br&gt;&#xA;न चैवमस्त्विति वाच्यम् ।&lt;br&gt;&#xA;प्रतिरोधकत्व(स्याप्रतिबन्धकत्व)स्यानुभवसिद्धत्वात् ।&lt;br&gt;&#xA;नन्वेवं सति सामान्यसिद्धिरनुपपन्नाऽपद्यत इति चेत् ।&lt;br&gt;&#xA;आपद्यताम् ।&lt;br&gt;&#xA;तदनुमानानां दूषितत्वात् ।&lt;br&gt;&#xA;&lt;em&gt;३,१२०&lt;/em&gt;&lt;br&gt;&#xA;किमतो यद्येवमिति चेत्, सिद्धः सौत्रहेतुरित्याह शास्त्रयोनित्वमिति&lt;br&gt;&#xA;शास्त्रयोनित्वमेतेन कारणस्य बलाद् भवेत्  (अनुव्याख्यानम्)१,१.११४च्द्&lt;br&gt;&#xA;न्यायसुधा-&lt;br&gt;&#xA;एतेनोक्तप्रकारेण ।&lt;br&gt;&#xA;कारणस्य जगत इति शेषः ।&lt;br&gt;&#xA;बलात्प्रकारान्तरेणासिद्धिबलात् ।&lt;br&gt;&#xA;&lt;em&gt;३,१२१&lt;/em&gt;&lt;br&gt;&#xA;जगत्कारणस्यानुमानावेद्यत्वं श्रुतिभिरपि सिद्धमित्याह नावेदविदिति&lt;br&gt;&#xA;नावेदविन्न तर्केण मतिरित्यादिवाक्यतः ।&lt;br&gt;&#xA;तर्को ज्ञापयितुं शक्तो नेशितारं कथञ्चन  (अनुव्याख्यानम्)१,१.११५&lt;br&gt;&#xA;न्यायसुधा-&lt;br&gt;&#xA;‘नावेदविन्मनुते(दं)तं बृहन्तम्’ ।&lt;br&gt;&#xA;‘नैषा तर्केण मतिरापनेया’ ।&lt;br&gt;&#xA;‘नेन्द्रियाणि नानुमानं वेदा ह्येवैनं वेदयन्ति’ इत्यादिवाक्यतः, इति ज्ञायत इति शेषः ।&lt;br&gt;&#xA;तर्क इत्यनुमानमात्रोपलक्षणम् ।&lt;br&gt;&#xA;ईशितारं जगत्कारणं(त्कर्तारम्) ।&lt;br&gt;&#xA;कथञ्चन सामान्यतो विशेषतश्च ।&lt;br&gt;&#xA;यदपि कार्यत्वादिहेतोः पक्षधर्मताबलादन्यस्माद्वानुमानदीश्वरस्य सार्वज्ञादिसिद्धिरिति तदपि प्रतिपक्षदुष्टत्वादयुक्तमित्याह वनकृत्त्वादीति&lt;br&gt;&#xA;वनकृत्त्वादिरूपेण पक्षभूतस्य चेशितुः ।&lt;br&gt;&#xA;किञ्चिज्ज्ञानं हि पुंस्त्वेन शक्यं साधयितुं सुखम्  (अनुव्याख्यानम्)१,१.११६&lt;br&gt;&#xA;&lt;em&gt;३,१२२&lt;/em&gt;&lt;br&gt;&#xA;न्यायसुधा-&lt;br&gt;&#xA;नन्वत्रैवं प्रयोक्तव्यम्, ईश्वरः किञ्चिज्ज्ञः पंरत्वाद्देवदत्तवदिति ।&lt;br&gt;&#xA;तत्रेश्वरः प्रमितो वा न वा ।&lt;br&gt;&#xA;आद्ये येन प्र(यत्प्र)माणेन सिद्धस्तेनैव तस्य सार्वज्ञसिद्धेर्धर्मिग्राहक(प्रमाण)विरोधः ।&lt;br&gt;&#xA;द्वितीये त्वाश्रयासिद्धिः ।&lt;br&gt;&#xA;तत्कथमुच्यते ईशितुः किञ्चिज्ज्ञत्वं च पुंस्त्वेन साधयितुं शक्यं हीति तत्राह सुखमिति&lt;br&gt;&#xA;तत्कथमित्यत उक्तं वनकृत्त्वादिरूपेण पक्षभूतस्येति&lt;br&gt;&#xA;प्रसिद्धकर्तृरहितं वनं सकर्तृकं कार्यत्वादित्यादिना यो वनादिकर्ता सिद्धः तेनैवाकारेण तं पक्षीकृत्य प्रयोगे न को ऽपि दोष इत्याशयः ।&lt;br&gt;&#xA;वनकृत्त्वं पर्वताधारकत्वमित्यादिरूपो धर्मस्तेनोपेतस्य ।&lt;br&gt;&#xA;नहि वनकर्तेत्येतावता सर्वज्ञ इति लभ्यते ।&lt;br&gt;&#xA;प्रसिद्धवनकर्तुरसर्वज्ञत्वात् ।&lt;br&gt;&#xA;स एवक्षित्यादिकर्तेति कथं न सार्वज्ञ्यमिति चेन्न ।&lt;br&gt;&#xA;तद्भावे प्रमाणाभावात् ।&lt;br&gt;&#xA;नहि कार्यत्वादिहेतुः कर्तारमिव तस्य सर्वत्रैकत्वं गमयितुं शक्नोति ।&lt;br&gt;&#xA;लाघवादेकत्वमाश्रीयत इति चेत्(न) ।&lt;br&gt;&#xA;लोकदर्शनानुसारेण कर्तारं कल्पयतो गौरवाश्रयणस्यैवो(स्यो)चितत्वात् ।&lt;br&gt;&#xA;लोके हि गजगवयगर्दभादीनां घटादीनां च निर्मातारो विजातीया एवोपलभ्यन्ते ।&lt;br&gt;&#xA;नच वनकर्ता किञ्चिज्ज्ञ इति साधने किमीश्वरस्येति वाच्यम् ।&lt;br&gt;&#xA;तस्य चेश्वरतायाः परेण ।&lt;br&gt;&#xA;अन्यथा वनकर्तरि सिद्धे किमीश्वरसिद्धावायातमित्यपि स्यात् ।&lt;br&gt;&#xA;&lt;em&gt;३,१२५&lt;/em&gt;&lt;br&gt;&#xA;न केवलं किञ्चिज्ज्ञत्वसाधनं सुकरम् ।&lt;br&gt;&#xA;किन्तु स्वकृतकार्याज्ञत्वमपि शक्यसाधनमित्याशयेनाह वृक्षकृदिति&lt;br&gt;&#xA;वृक्षकृन्नाखिलं वृक्षं वेत्ति पुंस्त्वाद्धि चैत्रवत्  (अनुव्याख्यानम्)१,१.११७अब्&lt;br&gt;&#xA;न्यायसुधा-&lt;br&gt;&#xA;वृक्षकृदिति पूर्ववद्धर्मिग्राहकविरोधाश्रयासिद्धिपरिहारायोक्तम् ।&lt;br&gt;&#xA;प्रसिद्धकर्तृरहितेत्यपि योज्यम् ।&lt;br&gt;&#xA;अन्यथा सिद्धसाधनताप्रसङ्गात् ।&lt;br&gt;&#xA;अखिलमित्यारम्भकावयवसङ्खयापलपरिमाणविशेषसहितम् ।&lt;br&gt;&#xA;अस्मादादीनां विप्रतिपन्नवृक्षज्ञानमात्रसद्भावादनैकान्त्यपरिहारायाखिलमित्युक्तम् ।&lt;br&gt;&#xA;हीति विपक्षे बाधकाभावं सूचयति ।&lt;br&gt;&#xA;नहि यो यत्कर्ता स सकलं तज्जानातीति नियमः ।&lt;br&gt;&#xA;कुलालादावभावात् ।&lt;br&gt;&#xA;अनुपयोगाच्च तज्ज्ञानस्येति ।&lt;br&gt;&#xA;&lt;em&gt;३,१२६&lt;/em&gt;&lt;br&gt;&#xA;अनेनैव न्यायेन सर्वत्र प्रतिपक्षसम्भवात् सत्यसङ्कल्पत्वाशरीरित्वनित्यज्ञानेच्छाप्रयत्नत्वदुःखादिराहित्यादिकमपि नानुमानेन साधयितुं&lt;br&gt;&#xA;शक्यमित्याशयवानाह इत्यादीति&lt;br&gt;&#xA;इत्याद्यनुमया स्पर्धि नानुमानं परेशितुः ।&lt;br&gt;&#xA;शक्तं विज्ञापने &amp;hellip;  (अनुव्याख्यानम्)१,१.११७च्ए&lt;br&gt;&#xA;न्यायसुधा-&lt;br&gt;&#xA;आदिशब्दः प्रकारवचनः ।&lt;br&gt;&#xA;परेशितुः सत्यसङ्कल्पत्वाद्युपेतस्य ।&lt;br&gt;&#xA;&lt;em&gt;३,१२८&lt;/em&gt;&lt;br&gt;&#xA;आभाससमानयोगक्षेमं चेश्वरानुमानजातमित्याह चातिप्रसङ्ग इति&lt;br&gt;&#xA;&amp;hellip; चातिप्रसङ्गो ऽनुमयेदृशा  (अनुव्याख्यानम्)१,१.११७फ़्&lt;br&gt;&#xA;&lt;em&gt;३,१२९&lt;/em&gt;&lt;br&gt;&#xA;न्यायसुधा-&lt;br&gt;&#xA;ईदृशा आगमादिसहायसम्पदमपहायात्यन्तातीन्द्रियार्थे(षु) प्रयुज्यमानया अनुमया अतिप्रसङ्गश्चभवतीत्यर्थः ।&lt;br&gt;&#xA;अतिप्रसङ्गमेव दर्शयति वस्तुत्वादिति&lt;br&gt;&#xA;वस्तुत्वात् तुरगः शृङ्गी पुष्पवत् खं सुतैर्युता ।&lt;br&gt;&#xA;चित्रिणी च रसः षष्ठो रसत्वात् सोत्तरो भवेत्  (अनुव्याख्यानम्)१,१.११८अद्&lt;br&gt;&#xA;न्यायसुधा-&lt;br&gt;&#xA;चित्रिणी वन्ध्या ।&lt;br&gt;&#xA;षष्ठो रसो रसान्तरवानित्युक्ते प्रथमादिरसेन सिद्धसाधनं स्यात् ।&lt;br&gt;&#xA;सप्तमरसवानित्युक्ते अप्रसिद्धविशेषणता स्यात् ।&lt;br&gt;&#xA;अतः सोत्तर इत्युक्तम् ।&lt;br&gt;&#xA;ईश्वरानुमानस्य प्रमाणतायामेतेषामपि प्रामाण्यं स्यादिति शेषः ।&lt;br&gt;&#xA;ननु वस्तुत्वं घटादावनैकान्तिकमिति चेन्न ।&lt;br&gt;&#xA;तस्यापि पक्षत्वात् ।&lt;br&gt;&#xA;तुरगृङ्गादीनामनुपलम्भबाध इति चेत् ।&lt;br&gt;&#xA;क्षित्यादिसकर्तुरप्येवमेव ।&lt;br&gt;&#xA;अयोग्यत्वान्नोपलभ्यत इति चेत् ।&lt;br&gt;&#xA;तुरगविषाणमपि एवम(मेवा)स्तु ।&lt;br&gt;&#xA;न च(नु) विषाणं नाम महत्त्वे सत्युद्भूतरूप(ः) शरीरावयवविशेषः ।&lt;br&gt;&#xA;स कथमुपलब्ध्ययोग्यः स्यादिति चेत् ।&lt;br&gt;&#xA;कर्तापि तर्हि कुलालादिरिव महत्त्वे सत्यद्भुतरूपशरीरवान्कथमुपलब्ध्ययोग्यो भविष्यति ।&lt;br&gt;&#xA;अशरीरत्वान्नोपलभ्यत इति चेत् ।&lt;br&gt;&#xA;रूपाभावात्तुरगविषाणमपि तथास्तु ।&lt;br&gt;&#xA;विषाणं रूपवदेवेति चेत् ।&lt;br&gt;&#xA;कर्तापि शरीरवानेव ।&lt;br&gt;&#xA;शरीरं कर्तृत्वे ऽनुपयुक्तमिति चेत् न ।&lt;br&gt;&#xA;किमुपयोगेन ।&lt;br&gt;&#xA;न हि तदुत्पत्त्या व्याप्तिर्बौद्धानामिव भवताम् ।&lt;br&gt;&#xA;धर्मादिमत्त्वं शरीरित्वे प्रयोजकमिति चेन्न ।&lt;br&gt;&#xA;तस्यापि कर्तृत्वेन साधनादिति ।&lt;br&gt;&#xA;ननु कथमत्र प्रयोक्तव्यम् ।&lt;br&gt;&#xA;अनुमानत्वं यदि कार्यत्वादौ वर्तेत तदा तदविशिष्टे वस्तुत्वादौ(अपि) वर्तेतेत्येवमिति ।&lt;br&gt;&#xA;&lt;em&gt;३,१३३&lt;/em&gt;&lt;br&gt;&#xA;ननु विचारशास्त्रमारभ्य जगत्कारणे ऽनुमानानवकाशव्युत्पादनं व्याहतमित्याशङ्कां परिहरन्नुपसंहरति उपक्रमादीति&lt;br&gt;&#xA;उपक्रमादिलिङ्गेभ्यो नान्यास्यादनुमा ततः  (अनुव्याख्यानम्)१,१.११८एफ़्&lt;br&gt;&#xA;न्यायसुधा-&lt;br&gt;&#xA;आगमानुगृहीतानुमानोपलक्षणमेतत् ।&lt;br&gt;&#xA;आगमानुग्रहे हि सर्वाण्येतान्यनुमानान्येव ।&lt;br&gt;&#xA;पक्षधर्मतादीनामङ्गानामपौरुषेयतया स्वतः प्रमाणेन शास्त्रेण सिद्धेः ।&lt;br&gt;&#xA;प्रतिपक्षादीनां च तद्विरोधेन बाधादिति सङ्क्षेपः ।&lt;br&gt;&#xA;तदेवं जगत्कारणत्वस्य (णस्य) शास्त्रैकसमधिगम्यत्वान्नानुमानादिना&lt;br&gt;&#xA;लक्षणस्यातिव्याप्तिकथनं युक्तमिति सिद्धम् ।&lt;br&gt;&#xA;&lt;em&gt;३,१३४&lt;/em&gt;&lt;br&gt;&#xA;$अथ अत्र परकीयभाष्यस्य अपव्याख्यानत्वम्$&lt;br&gt;&#xA;अत्र केचित् शास्त्रस्य योनिरिति व्याचक्ष(कृर्व)ते ।&lt;br&gt;&#xA;तदनुपपन्नम् प्रकृतानुपयोगात् ।&lt;br&gt;&#xA;नहि शास्त्रकारणत्वं जगत्कारणत्वे हेतुः ।&lt;br&gt;&#xA;व्याप्त्यदर्शनात् ।&lt;br&gt;&#xA;पूवर्सूत्रे जगत्कारणत्वेन प्रतीतं सार्वज्ञं ब्रह्मणो वेदकारणत्वेन स्फुटीक्रियत इति चेन्न ।&lt;br&gt;&#xA;वेदस्यापि सकलजगदन्तर्भावात् ।&lt;br&gt;&#xA;कथं चानन्तपदार्थात्मकस्य प्रपञ्चस्य कर्तृत्वेन न स्फुटं तदेकदेशवेदकारणत्वेन स्फुटीभविष्यति सार्वज्ञम् ।&lt;br&gt;&#xA;अथ जगत्कारणत्वं प्रधानादिव्युदासेन ब्रह्मण्येव साधयितुं हेतुत्वेनोक्तं सार्वज्ञं शास्त्रयोनित्वेन साध्यत इति चेन्न ।&lt;br&gt;&#xA;असिद्धिप्रसङ्गात् ।&lt;br&gt;&#xA;नहि ब्रह्मणो जगत्कारणत्वमनङ्गीकुर्वाणो वेदकारणत्वमङ्गीकरोति ।&lt;br&gt;&#xA;आगमेन साध्यत इति चेत् ।&lt;br&gt;&#xA;तर्हि जगत्कारणत्वमेव तेन किं न साध्यते ।&lt;br&gt;&#xA;ईक्षत्यधिकरणादिना जन्मादिसूत्रस्य पुनरुक्तप्रसङ्गाच्च ।&lt;br&gt;&#xA;जगत्कारणत्वेन सवर्ज्ञत्वं न सिद्धयति वेदाकर्तृत्वादित्याशङ्कयेदमुक्तमिति चेन्न ।&lt;br&gt;&#xA;तथा सति प्रतिज्ञामात्रत्वप्रसङ्गात् ।&lt;br&gt;&#xA;वियदादिविषयेप्येवमाशङ्काप्रसङ्गात् ।&lt;br&gt;&#xA;वियदधिकरणादौ सापि निराकरिष्यत इति चेत् न ।&lt;br&gt;&#xA;तर्हि तेनैवेदं गतार्थं स्यात् ।&lt;br&gt;&#xA;&lt;em&gt;३,१३४फ़्.&lt;/em&gt;&lt;br&gt;&#xA;किञ्च वेदकर्तृत्वाभावे(न) सार्वज्ञ्यं न सम्भवतीति शङ्कैव निर्दला ।&lt;br&gt;&#xA;नहि तत्कर्त्रैव तज्ज्ञातव्यमिति नियमो ऽस्ति ।&lt;br&gt;&#xA;किञ्च वेदकर्तृत्वं कथं सार्वज्ञ्यसाधकम् ।&lt;br&gt;&#xA;यो यावदर्थप्रतिपादकस्य वाक्यस्य प्रणेता स ततो ऽप्यधिकमर्थं जानात्येव ।&lt;br&gt;&#xA;यथा पाणिन्यादिः ।&lt;br&gt;&#xA;अयं चाशेषार्थप्रतिपादकस्य शास्त्रस्य प्रणेतातः कथं न सर्वत्र इति चेत् न ।&lt;br&gt;&#xA;किमिदं वेदप्रणेतृत्वं नाम ।&lt;br&gt;&#xA;किं प्रमाणान्तरेणार्थमुपलभ्य स्वेच्छया (पदादिनि)प्रबन्ध(न)कतृत्वं किं वोच्चारणमात्रम् ।&lt;br&gt;&#xA;आद्ये पौरुषेयत्वापत्तिः ।&lt;br&gt;&#xA;द्वितीये सार्वज्ञ्यासिद्धिः ।&lt;br&gt;&#xA;उपाध्याय(आदि)वत् ।&lt;br&gt;&#xA;रज्जौ भुजङ्गवद्ब्रह्मण्यारोपितो वेद इति चेत् ।&lt;br&gt;&#xA;कथं तर्हि पाणिन्यादिदृष्टान्तः ।&lt;br&gt;&#xA;नहि पाणिनावारोपितं व्याकरणम् ।&lt;br&gt;&#xA;कथं चैवं सति सार्वज्ञ्यसिद्धिः ।&lt;br&gt;&#xA;तस्यैव विज्ञानशक्तिविवर्तत्वाच्छास्त्रस्येति चेत्(न) ।&lt;br&gt;&#xA;वियदादीनामपि प्रकाशशक्तिप्रसङ्गात् ।&lt;br&gt;&#xA;अविद्यागतावरणादिशक्तेरपि ब्रह्मणि तात्त्विकत्वप्रसङ्गात्(च) ।&lt;br&gt;&#xA;किञ्च वेदे ज्ञानकरणत्वशक्तिर्ब्रह्मणि च तत्कर्तृत्वशक्तिरिति किं केन सङ्गतम् ।&lt;br&gt;&#xA;कुत्र चेदमुपलब्धमारोप्यगता शक्तिरारोपाधिष्ठाने वास्तवीति ।&lt;br&gt;&#xA;तस्मादपव्याख्यानमेव तदित्युक्त एव सूत्रार्थः ।&lt;br&gt;&#xA;इति श्रीमन्न्यायसुधायां शास्त्रयोनित्वाधिकरणम्&lt;/p&gt;</description>
    </item>
    <item>
      <title>०४ समन्वयाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/04_samanvayAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/04_samanvayAdhikaraNam/</guid>
      <description>&lt;p&gt;&lt;em&gt;३,१४२&lt;/em&gt;&lt;br&gt;&#xA;अथ श्रीमन्न्यायसुधायां समन्वयाधिकरणम्&lt;br&gt;&#xA;$पूर्वपक्षरचना$&lt;br&gt;&#xA;ओं तत्तु समन्वयात् ओं&lt;br&gt;&#xA;तत् तु समन्वयात् । ब्ब्स्_१,१.४ ।&lt;br&gt;&#xA;अस्तु शास्त्रैकसमधिगम्यं जगत्कारणम् ।&lt;br&gt;&#xA;तथापि शास्त्रत एवान्येषां हरहिरण्यगर्भादीनां प्रधानादीनां च जगत्कारणत्वप्रतीतेरतिव्यापकमिदं लक्षणम् ।&lt;br&gt;&#xA;नच तच्छास्त्रं विष्णुपरमिति वाच्यम् ।&lt;br&gt;&#xA;अभियुक्तैः शिवादिपरत्वेन व्याख्यातत्वात् ।&lt;br&gt;&#xA;यद्यपि नामानि सर्वाणीत्यादिश्रुत्या शिवादिनाम्नां विष्णौ शक्तिमात्रमवसीयते ।&lt;br&gt;&#xA;तथापि न तात्पर्ये प्रमाणमस्ति ।&lt;br&gt;&#xA;यत्परः शब्दः स शब्दार्थ इति हि न्यायः ।&lt;br&gt;&#xA;नच शक्तिमात्रेण तात्पर्यं कल्पयितुं युक्तम् ।&lt;br&gt;&#xA;अतिप्रसङ्गात् ।&lt;br&gt;&#xA;अन्यत्र तात्पर्य(स्य च) ज्ञापकमभियुक्तव्याख्यानमस्तीत्युक्तम् ।&lt;br&gt;&#xA;तस्मादलक्षणमेतदित्याशङ्कय परिहृतं सूत्रकृता तत्तु समन्वयादिति ।&lt;br&gt;&#xA;ओं तत्तुसमन्वयात् ओं&lt;br&gt;&#xA;&lt;em&gt;३,१४५&lt;/em&gt;&lt;br&gt;&#xA;$सूत्रवाक्ययोजना$&lt;br&gt;&#xA;तत्रान्वयपदार्थमाह त एवेति&lt;br&gt;&#xA;त एवान्वयनामानस् &amp;hellip;  (अनुव्याख्यानम्)१,१.११९अ&lt;br&gt;&#xA;&lt;em&gt;३,१४५फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;उपक्रमादय एवान्वीयन्ते शक्तितात्पर्यगोचरेण सम्बद्धयन्ते तथा ज्ञायन्त इति यावत् वाक्यान्येतैः इत्यन्वयनामानः ।&lt;br&gt;&#xA;अत्रोपक्रमादिप्रसिद्धपदं परित्यज्य यौगिकान्वयपदपरिग्रहणेने(हेणे)दं सूचयति ।&lt;br&gt;&#xA;न शास्त्रतात्पर्यावगतावापातप्रतीतिर्व्याख्यातृवचनं वा लिङ्गम् ।&lt;br&gt;&#xA;किन्तूपक्रमादय एव ।&lt;br&gt;&#xA;तेषामव्यभिचारित्वात् ।&lt;br&gt;&#xA;प्रतीतिव्याख्यानयोस्तु व्यभिचारित्वात् ।&lt;br&gt;&#xA;यत्रापि प्रतीव्याख्याने न व्यभिचरतस्तत्राप्युपक्रमाद्यनुसन्धानपूर्वकत्वेनैव न तु स्वतः ।&lt;br&gt;&#xA;अत उपजीव्यत्वादुपक्रमादीनामेव तात्पर्यलिङ्गत्वमिति ।&lt;br&gt;&#xA;तदिदमाह त एवेति&lt;br&gt;&#xA;&lt;em&gt;३,१४७&lt;/em&gt;&lt;br&gt;&#xA;सूत्रवाक्यं योजयति तैरिति&lt;br&gt;&#xA;&amp;hellip; तैः सम्यक् प्रविचारिते ।&lt;br&gt;&#xA;मुख्यार्थो भगवान् विष्णुः सर्वशास्त्रस्य नापरः  (अनुव्याख्यानम्)१,१.११९ब्द्&lt;br&gt;&#xA;न्यायसुधा-&lt;br&gt;&#xA;अनेनान्वयादित्येकवचनं समुदायार्थमित्युक्तं भवति ।&lt;br&gt;&#xA;तेन च तेषामविरोधं सूचयति ।&lt;br&gt;&#xA;संशब्दार्थः सम्यगिति ।&lt;br&gt;&#xA;तस्य च प्रविचारित इत्यध्याहृतक्रियया सम्बन्धो दर्शितः ।&lt;br&gt;&#xA;ननु च प्रतीतिव्याख्यानवदुपक्रमादीनामपि क्वचित्तात्पर्यव्यभिचारदर्शनात्कथं लिङ्गत्वमित्याशङ्कानिरासाय सम्यक् प्रविचारित इत्युक्तम् ।&lt;br&gt;&#xA;उपक्रमादीनां श्रुत्यादीनां च सन्निकर्षविप्रकर्षाभ्यां सावकाशत्वादिना च बलाबलविनिश्चयपुरःसरं विरोधे बलवता दुर्बलबाधया&lt;br&gt;&#xA;वाक्यार्थविमर्शः सम्यक् प्रविचारणम् ।&lt;br&gt;&#xA;तेन नोपक्रमादिमात्रं लिङ्गमुच्यते ।&lt;br&gt;&#xA;येन व्यभिचारोद्भावनं सङ्गच्छेत ।&lt;br&gt;&#xA;किन्तु सम्यक् प्रविचारलक्षणावान्तरव्यपारोपेता एवोपक्रमादयः ।&lt;br&gt;&#xA;नच ते क्वचिद्वयभिचरन्तीत्युक्तं भवति ।&lt;br&gt;&#xA;प्रविचारित इति भावे क्तः ।&lt;br&gt;&#xA;प्रविचारे कृते सतीति ।&lt;br&gt;&#xA;शास्त्रे प्रविचारिते सतीति वा ।&lt;br&gt;&#xA;एतदवगम्यत इति वाक्यशेषः ।&lt;br&gt;&#xA;मुख्यार्थ इत्यावृत्त्या संशब्दस्यार्थान्तरम् ।&lt;br&gt;&#xA;सर्वेत्यपि संशब्दार्थ एव ।&lt;br&gt;&#xA;शास्त्रस्यार्थ इति शास्त्रयोनीति पूवर्सूत्रादनुवृत्तस्य व्याख्यानम् ।&lt;br&gt;&#xA;भगवान्विष्णुरिति तच्छब्दार्थः ।&lt;br&gt;&#xA;तुशब्दो ऽवधारणे ।&lt;br&gt;&#xA;तद्वयाख्यानं नापर इति ।&lt;br&gt;&#xA;&lt;em&gt;३,१५०&lt;/em&gt;&lt;br&gt;&#xA;तथाचैवं सूत्रयोजना ।&lt;br&gt;&#xA;अन्वयादुपक्रमादिलिङ्गसमुदायात् शास्त्रे सम्यक् प्रविचारिते सति सर्वशास्त्रस्य भगवत्येव&lt;br&gt;&#xA;सम्यग्वचनवृत्त्यान्वयाच्छक्तितात्पर्यलक्षणसम्बन्धावगमात्तद्विष्ण्वाख्यं ब्रह्मैव जगज्जन्मादिकारणत्वेन शास्त्रयोनि न तु हरहिरण्यगर्भादय&lt;br&gt;&#xA;इति ।&lt;br&gt;&#xA;अनन्तगुणपरिपूर्णत्वं हि प्रधानलक्षणम् ।&lt;br&gt;&#xA;तत्र च शास्त्रं प्रमाणीक्रियमाणं वचनवृत्त्या सर्वमेव च युक्तम् ।&lt;br&gt;&#xA;लक्षणादिना वृत्तौ वाच्यार्थगुणालाभात् ।&lt;br&gt;&#xA;वाच्ये तद्गुणप्रसङ्गाच्च ।&lt;br&gt;&#xA;एवं कतिपयवाक्यैरनन्तगुणाप्रतिपादनात् ।&lt;br&gt;&#xA;वाक्यान्तरविषयस्य च तद्गुण(व)त्त्वप्रसङ्गाच्च ।&lt;br&gt;&#xA;अतः संशब्दस्यावृत्तिरुपपन्ना ।&lt;br&gt;&#xA;&lt;em&gt;३,१५१फ़्.&lt;/em&gt;&lt;br&gt;&#xA;ननु जन्माद्यस्य यत इति यच्छब्दश्रवणात्तद्ब्रह्मेति प्रकृतम् ।&lt;br&gt;&#xA;तदेवात्र मण्डूकप्लुत्यानुवर्तिष्यते ।&lt;br&gt;&#xA;किं पुनरत्र तद्ग्रहणेन ।&lt;br&gt;&#xA;मैवम् ।&lt;br&gt;&#xA;तुशब्दस्तावदत्रेतरव्यावृत्त्यर्थमुपादेयः ।&lt;br&gt;&#xA;नच तस्य तदित्यनुक्तौ अन्वयः प्रत्येतुं शक्यते ।&lt;br&gt;&#xA;यतो ऽवधारणं ततो ऽन्यत्र निषेध इति वचनात् ।&lt;br&gt;&#xA;नचानुवृत्तेनान्वयप्रतीतिर्भविष्यतीति वाच्यम् ।&lt;br&gt;&#xA;श्रुतेनान्वयादित्यनेनैव सम्बन्धप्रतीतिप्रसङ्गात् ।&lt;br&gt;&#xA;तत्रोपयोगाभावान्नेति चेन्न ।&lt;br&gt;&#xA;प्रतीतिव्याख्याननिरासार्थत्वोपपत्तेः ।&lt;br&gt;&#xA;अन्वयपदादेव तत्सिद्धिरिति चेन्न ।&lt;br&gt;&#xA;तस्योपक्रमादीनां लिङ्गत्वप्रतिपादन एव चरितार्थत्वसम्भवात् ।&lt;br&gt;&#xA;अतः सार्थकं सूत्रे तद्ग्रहणम् ।&lt;br&gt;&#xA;संशब्देन सकलपदानां लक्षणया ब्रह्मप्रातिपदिकार्थमात्रपरत्वमुच्यत इति व्याख्यानमखण्डार्थनिरासेन निरस्तम् ।&lt;br&gt;&#xA;निराकरिष्यते चोत्तरत्रेति नेह निराकृतम् ।&lt;br&gt;&#xA;&lt;em&gt;३,१५३&lt;/em&gt;&lt;br&gt;&#xA;तदेवं जगज्जन्मादिकारणत्वेन मुख्यया वृत्त्या वर्णपदवाक्यात्मकाशेषशास्त्रप्रतिपाद्यं नारायणाख्यं ब्रह्मैवेति सुस्थं लक्षणमिति सिद्धम् ।&lt;br&gt;&#xA;इति श्रीमन्न्यायसुधायां समन्वयाधिकरणम्&lt;/p&gt;</description>
    </item>
    <item>
      <title>०५ ईक्षत्यधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/05_IxatyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/05_IxatyadhikaraNam/</guid>
      <description>&lt;p&gt;&lt;em&gt;३,१५४&lt;/em&gt;&lt;br&gt;&#xA;अथ ईक्षत्यधिकरणम्&lt;br&gt;&#xA;$ब्रह्मणः सकलशास्त्रवाच्यत्वसमर्थनम्$&lt;br&gt;&#xA;ओं ईक्षतेर्नाशब्दम् ओं&lt;br&gt;&#xA;ईक्षतेर् नाशब्दम् । ब्ब्स्_१,१.५ ।&lt;br&gt;&#xA;वचनवृत्त्यैव सकलशास्त्रप्रतिपाद्यं ब्रह्मेत्युक्तम् तदाक्षिप्य समाधातुमिदमधिकरणमारभ्यते ।&lt;br&gt;&#xA;तथाहि ।&lt;br&gt;&#xA;‘यतो वाचो निवर्तन्तेऽ‘अशब्दमस्पर्शम्’ इत्यादिश्रुतेः,’शब्दो न यत्र पुरुकारकवान्’ इत्यादिस्मृतेश्च ब्रह्म अवाच्यमवसीयते ।&lt;br&gt;&#xA;वचनवृत्तिश्च द्रव्यगुणक्रियाजातिनिमित्ता ।&lt;br&gt;&#xA;नच ब्रह्मणो द्रव्यादियोगो ऽस्ति ।&lt;br&gt;&#xA;‘केवलो निर्गुणश्चऽ‘निष्कलं निष्क्रियं शान्तम्’ इत्याद्यागमात् ।&lt;br&gt;&#xA;तत्कथं तस्य वाच्यता सम्भवति ।&lt;br&gt;&#xA;औपनिषदत्वं (तु) च लक्षणया वृत्त्या सम्भवन्न वाच्यतामपेक्षते ।&lt;br&gt;&#xA;अतो ऽवाच्यत्वाद्ब्रह्मणो न वचनवृत्त्या शास्त्रगम्यत्वमिति ।&lt;br&gt;&#xA;अपर आह न सर्वशास्त्रप्रतिपाद्यत्वं ब्रह्मणः सम्भवति निश्चयोपायाभावात् ।&lt;br&gt;&#xA;उपक्रमादयो हि तन्निश्चयोपायाः ।&lt;br&gt;&#xA;तैश्चास्मदाद्यधिगतशास्त्रस्य कथञ्चिद्ब्रह्मविषयतावधारणे ऽप्यस्मदनधिगतशास्त्रस्य तत्परतावधारणायोगात् ।&lt;br&gt;&#xA;‘अनन्ता वै वेदाः’ इति श्रुतेरनन्तं हि शास्त्रमवगम्यते ।&lt;br&gt;&#xA;नचानन्तशास्त्राधिगमो ऽस्माकं कल्पकोटिशतैरपि सम्भवति ।&lt;br&gt;&#xA;विफलश्च शास्त्रैकदेशस्य ब्रह्मपरत्वाध्यवसायः ।&lt;br&gt;&#xA;एकदेशान्तरे तद्विपरीतप्रतिपादनस्यापि शङ्कनात् ।&lt;br&gt;&#xA;नच वस्तुनि विकल्पः सम्भवति इति अत्रापि सन्देहः समास्कन्दति, इत्यतो न सर्वशास्त्रप्रामाण्याज्जगज्जन्मादिकारणं समस्तगुणपरिपूर्णं&lt;br&gt;&#xA;ब्रह्म सिद्धयति ।&lt;br&gt;&#xA;इत्येवं प्राप्ते अवाच्यत्वशङ्कां तावन्निराचष्टे सूत्रकारः ईक्षतेर्नाशब्दमिति&lt;br&gt;&#xA;ईक्षतेर्नाशब्दम् ओं&lt;br&gt;&#xA;तद्वयाचष्टे ईक्षणीयत्वत इति&lt;br&gt;&#xA;&lt;em&gt;३,१५७&lt;/em&gt;&lt;br&gt;&#xA;अत्र ईक्षतेरिति धातुनिर्देशः ।&lt;br&gt;&#xA;न चाविवक्षितार्थं शब्दमात्रं ब्रह्मणो वाच्यत्वे हेतुर्भवितुमर्हतीति तदर्थो ऽनेनोपलक्ष्यते ।&lt;br&gt;&#xA;नच ब्रह्मासम्बन्धीक्षणमप्यत्र हेतुर्भवति अतिप्रसङ्गात् ।&lt;br&gt;&#xA;सम्बन्धश्च न कर्तृत्वादिरूपः श्रुत्यननुगमात् विपक्षे बाधकाभा(वाच्च)वप्रसङ्गाच्च ।&lt;br&gt;&#xA;अत ईक्षणं ब्रह्मकर्मकमेव हेतुत्वेन वाच्यम् ।&lt;br&gt;&#xA;नचैतदपि युक्तम् व्यधिकरणत्वप्रसङ्गात् ।&lt;br&gt;&#xA;तस्मादीक्षणकर्मत्वमेव हेतुतया विवक्षितम् इत्याशयेनोक्तम् ईक्षणीयत्वत इति&lt;br&gt;&#xA;ईक्षणीयत्वतो विष्णुर्वाच्य एव &amp;hellip;  (अनुव्याख्यानम्)१,१.१२०अब्&lt;br&gt;&#xA;न्यायसुधा-&lt;br&gt;&#xA;तदित्यनुवर्तते ।&lt;br&gt;&#xA;तेन विष्णुरित्याह ।&lt;br&gt;&#xA;न विद्यते वाचकः शब्दो यस्य तदशब्दम् ।&lt;br&gt;&#xA;अवाच्यमित्यर्थः ।&lt;br&gt;&#xA;वाच्यमिति वक्तव्ये नावाच्यमिति वचनं’द्वौ नञौ प्रकृतमर्थं सातिशयं गमयतः’ इति वचनादवधारणार्थमित्यभिप्रेत्योक्तं वाच्य एवेति&lt;br&gt;&#xA;नन्ववधारणमपि किमर्थम् ।&lt;br&gt;&#xA;उच्यते ।&lt;br&gt;&#xA;तत्त्वनिर्णयार्थं हि न्यायसूत्रम् ।&lt;br&gt;&#xA;निर्णयश्च स्वपरपक्षसाधनोपलम्भाभ्यामेव भवति ।&lt;br&gt;&#xA;नान्यतरमात्रेण ।&lt;br&gt;&#xA;यथोक्तम् ।&lt;br&gt;&#xA;विमृश्य पक्षप्रतिपक्षाभ्यामर्थावधारणं निर्णय इति ।&lt;br&gt;&#xA;तदत्रावधारणे कृते वाच्यत्वविधिरवाच्यत्वनिषेधश्चेत्युभयमपि श्रुत्यर्थाभ्यां प्रतिज्ञातं स्यात् ।&lt;br&gt;&#xA;उभयसाधनार्थश्चेक्षणीयत्वहेतुर्विज्ञायते ।&lt;br&gt;&#xA;तथाच निर्णयो भवेत् ।&lt;br&gt;&#xA;वाच्यमिति तु प्रतिज्ञाते परपक्षप्रतिषेधो न कृतः स्यात् ।&lt;br&gt;&#xA;नच तदर्थमन्यत्सूत्रमस्ति ।&lt;br&gt;&#xA;अतो युक्तो ऽयं निर्देशः ।&lt;br&gt;&#xA;एवमन्यत्रापि वेदितव्यम् ।&lt;br&gt;&#xA;इदमुक्तं भवति ।&lt;br&gt;&#xA;ब्रह्म वाच्यं भवितुमर्हति, न पुनरवाच्यमीक्षणकर्मत्वाद्घटवत् ।&lt;br&gt;&#xA;ईक्षणीयत्वं च ब्रह्मणः’स एतस्माज्जीवधनात्परात्परं पुरिशयं पुरुषमीक्षतेऽ‘आत्मन्येवात्मानं पश्येत्’ इत्यादिश्रुतिसिद्धमिति ।&lt;br&gt;&#xA;&lt;em&gt;३,१५७फ़्.&lt;/em&gt;&lt;br&gt;&#xA;ननु ब्रह्मणो वाच्यत्वाभावे किं बाधकम् ।&lt;br&gt;&#xA;ईक्षणीयत्वं न स्यात् ।&lt;br&gt;&#xA;तथाच ब्रह्मज्ञानाभावेन शास्त्रवैयर्थ्यमनिर्मोक्षश्च स्यादिति चेन्न ।&lt;br&gt;&#xA;वाच्यत्वस्याव्यापकत्वादीक्षणीयत्वस्याव्याप्यत्वाच्च ।&lt;br&gt;&#xA;नह्यव्यापकनिवृत्तिरव्याप्यनिवृत्तिमापाद(यति)यितुं शक्नोति ।&lt;br&gt;&#xA;ईक्षणीयत्वं हि प्रत्यक्षानुमानागमतदाभासनिमित्तं व्यापकं युक्तम् ।&lt;br&gt;&#xA;वाच्यत्वं च शब्दवृत्तिविशेषोपाधिकं व्याप्यमेवेति ।&lt;br&gt;&#xA;मैवम् ।&lt;br&gt;&#xA;न तावदिदं मोक्षार्थमुपदिष्यं ब्रह्मेक्षणं प्रमाणाभासजन्यम् ।&lt;br&gt;&#xA;भ्रान्तेरविद्यानिवर्तकत्वाभावात् ।&lt;br&gt;&#xA;नापि प्रत्यक्षानुमानजम् ।&lt;br&gt;&#xA;शास्त्रैकसमधिगम्यतायाः साधितत्वात् ।&lt;br&gt;&#xA;तथाच प्रकारान्तराभावे सति यदि ब्रह्म वाच्यमपि न भवेत्तदेक्षणीयमपि न भवेदिति बाधकं सम्भवत्येव ।&lt;br&gt;&#xA;नच व्याप्त्य(भा)सम्भवः ।&lt;br&gt;&#xA;व्यतिरेकसम्भवात् ।&lt;br&gt;&#xA;यत् यत्कारकाविषयः तत् तत्क्रियाविषयः यथा कुठाराद्यविषयो गगनं न छिदाविषय इति सामान्यव्याप्तिसम्भवाच्च ।&lt;br&gt;&#xA;&lt;em&gt;३,१६५&lt;/em&gt;&lt;br&gt;&#xA;ननु माभूत्प्रमाणाभासैः प्रत्यक्षानुमानाभ्यां चैक्षणं ब्रह्मणः, मा च भूद्वाच्यम्, तथापि शब्दलक्ष्यतयेक्षणीयं च भविष्यति, तथाच विपक्षे&lt;br&gt;&#xA;बाधकाभावादप्रयोजको हेतुः, इत्यत आह न चेति&lt;br&gt;&#xA;&amp;hellip; नचान्यथा ।&lt;br&gt;&#xA;लक्ष्यत्वं क्वापि दृष्टं हि &amp;hellip;  (अनुव्याख्यानम्)१,१.१२०ब्च्&lt;br&gt;&#xA;&lt;em&gt;३,१६६&lt;/em&gt;&lt;br&gt;&#xA;न्यायसुधा-&lt;br&gt;&#xA;हि यस्मादन्यथा वाच्यत्वाभावे लक्ष्यत्वं क्वापि न दृष्टम् ।&lt;br&gt;&#xA;तस्मादवाच्यत्वे ब्रह्मणो लक्ष्यत्वा(योगा)भावाल्लक्षणयापि नेक्षणीयत्वमिति शेषः ।&lt;br&gt;&#xA;केनचिच्छब्देन वाच्यमेव हि तीरादिकं केनचिल्लक्ष्यं दृष्टमिति ।&lt;br&gt;&#xA;&lt;em&gt;३,१६७&lt;/em&gt;&lt;br&gt;&#xA;$अवाच्यस्यापिलक्ष्यत्वे अनवस्थितिः$&lt;br&gt;&#xA;नन्ववाच्यमपि लक्ष्यं किं न स्यात् ।&lt;br&gt;&#xA;ततश्च विपक्षे बाधकाभावादप्रयोजको ऽयं प्रसङ्गहेतुः, इत्यत आह किं तदिति&lt;br&gt;&#xA;&amp;hellip; किं तदित्यनवस्थितिः  (अनुव्याख्यानम्)१,१.१२०द्&lt;br&gt;&#xA;न्यायसुधा-&lt;br&gt;&#xA;अन्यथेत्यनुवर्तते ।&lt;br&gt;&#xA;यद्यवाच्यमपि ब्रह्म लक्ष्यमित्यङ्गीक्रियते, तदा किं तदिति जिज्ञासाप्रवृत्तावनवस्थितिः (स्यात्) ।&lt;br&gt;&#xA;इदमुक्तं भवति ।&lt;br&gt;&#xA;लाक्षणिको हि शब्दो न श्रुतमात्रो ऽर्थान्तरे धियमुपजनयति तत्रागृहीतशक्तित्वात् ।&lt;br&gt;&#xA;किन्तु वाच्यार्थर्(थे)बुद्धिमुत्पाद्य तदनुपपत्तिदर्शने सति ।&lt;br&gt;&#xA;न तावतापि ।&lt;br&gt;&#xA;वाच्यार्थानुपपत्तिदर्शनस्य तत्त्यागमात्रहेतुत्वात् ।&lt;br&gt;&#xA;किं नामार्थान्तरस्य स्वरूपतो वाच्यार्थसम्बन्धितया चावगतौ सत्याम् ।&lt;br&gt;&#xA;गङ्गादिशब्देन हि स्वरूपतो गङ्गादिसम्बन्धितया चावगतमेव तीरादिकं लक्ष्यं दृष्टम् ।&lt;br&gt;&#xA;नानवगतस्वरूपं कूर्मरोमादि ।&lt;br&gt;&#xA;नाप्यन्यसम्बन्धितयावगतं तीरादि ।&lt;br&gt;&#xA;तथाच वैदिकशब्दलक्ष्यत्वे ब्रह्मणः प्रतीतिरङ्गीकार्या ।&lt;br&gt;&#xA;नच तीरादिवत्प्रत्यक्षादिना तस्य प्रतीतिः (सम्भवति) ।&lt;br&gt;&#xA;ततो लाक्षणिकशब्दे प्रयुक्ते वाच्यार्थे ऽनुपपत्तिं पश्यतो लक्षणीये ऽर्थे किं तद्यदनेन लक्ष्यमिति जिज्ञासायां शब्द एव प्रयोक्तव्यः ।&lt;br&gt;&#xA;तेनापि चेन्न वाच्यं किन्तु लक्ष्यमेव तर्हि पुनः किं तदिति जिज्ञासाया अनिवृत्तत्वाच्छब्दान्तरमेव वाच्यम् ।&lt;br&gt;&#xA;तेनापि चेल्लक्ष्यमेव पुनर्जिज्ञासैवेत्यपर्यवसानं स्यात् ।&lt;br&gt;&#xA;पूर्वपूर्वलक्षणासिद्धावुत्तरोत्तरलक्षणासिद्धेर्मूलक्षतिः ।&lt;br&gt;&#xA;यदि च केनचिच्छब्देन वाच्यं स्यात्तदा तदुक्तावुपरतजिज्ञासो लाक्षणिककार्यं प्रतीयात् ।&lt;br&gt;&#xA;वाच्यत्वे ऽपि सम्बन्धग्रहणाय पूर्वसिद्धेरपेक्षितत्वेनानवस्थितेरिति चेन्न ।&lt;br&gt;&#xA;अभिमान्यधिकरणे वक्तव्यत्वात् ।&lt;br&gt;&#xA;तस्माद्विपक्षे ऽनवस्थालक्षणबाधकसद्भावादवाच्यत्वे लक्ष्यत्वं न स्यादिति युक्तो ऽतिप्रसङ्ग इति ।&lt;br&gt;&#xA;लाक्षणिको हि शब्दो न श्रुतमात्रो ऽर्थान्तरे धियमुपजनयति तत्रागृहीतशक्तित्वात् ।&lt;br&gt;&#xA;किन्तु वाच्यार्थर्(थे)बुद्धिमुत्पाद्य तदनुपपत्तिदर्शने सति ।&lt;br&gt;&#xA;न तावतापि ।&lt;br&gt;&#xA;वाच्यार्थानुपपत्तिदर्शनस्य तत्त्यागमात्रहेतुत्वात् ।&lt;br&gt;&#xA;किं नामार्थान्तरस्य स्वरूपतो वाच्यार्थसम्बन्धितया चावगतौ सत्याम् ।&lt;br&gt;&#xA;गङ्गादिशब्देन हि स्वरूपतो गङ्गादिसम्बन्धितया चावगतमेव तीरादिकं लक्ष्यं दृष्टम् ।&lt;br&gt;&#xA;नानवगतस्वरूपं कूर्मरोमादि ।&lt;br&gt;&#xA;नाप्यन्यसम्बन्धितयावगतं तीरादि ।&lt;br&gt;&#xA;तथाच वैदिकशब्दलक्ष्यत्वे ब्रह्मणः प्रतीतिरङ्गीकार्या ।&lt;br&gt;&#xA;नच तीरादिवत्प्रत्यक्षादिना तस्य प्रतीतिः (सम्भवति) ।&lt;br&gt;&#xA;ततो लाक्षणिकशब्दे प्रयुक्ते वाच्यार्थे ऽनुपपत्तिं पश्यतो लक्षणीये ऽर्थे किं तद्यदनेन लक्ष्यमिति जिज्ञासायां शब्द एव प्रयोक्तव्यः ।&lt;br&gt;&#xA;तेनापि चेन्न वाच्यं किन्तु लक्ष्यमेव तर्हि पुनः किं तदिति जिज्ञासाया अनिवृत्तत्वाच्छब्दान्तरमेव वाच्यम् ।&lt;br&gt;&#xA;तेनापि चेल्लक्ष्यमेव पुनर्जिज्ञासैवेत्यपर्यवसानं स्यात् ।&lt;br&gt;&#xA;पूर्वपूर्वलक्षणासिद्धावुत्तरोत्तरलक्षणासिद्धेर्मूलक्षतिः ।&lt;br&gt;&#xA;यदि च केनचिच्छब्देन वाच्यं स्यात्तदा तदुक्तावुपरतजिज्ञासो लाक्षणिककार्यं प्रतीयात् ।&lt;br&gt;&#xA;वाच्यत्वे ऽपि सम्बन्धग्रहणाय पूर्वसिद्धेरपेक्षितत्वेनानवस्थितेरिति चेन्न ।&lt;br&gt;&#xA;अभिमान्यधिकरणे वक्तव्यत्वात् ।&lt;br&gt;&#xA;तस्माद्विपक्षे ऽनवस्थालक्षणबाधकसद्भावादवाच्यत्वे लक्ष्यत्वं न स्यादिति युक्तो ऽतिप्रसङ्ग इति ।&lt;br&gt;&#xA;&lt;em&gt;३,१६९फ़्.&lt;/em&gt;&lt;br&gt;&#xA;$सूदशास्त्रे माधुर्यादिविशेषवाचके शब्दः प्रसिद्धाः$&lt;br&gt;&#xA;नन्विक्षुक्षीरगुडादीनां विशेषास्तावद्विद्यन्ते ।&lt;br&gt;&#xA;अनुभवसिद्धत्वात् ।&lt;br&gt;&#xA;नच ते केनापि शब्देन वाच्याः ।&lt;br&gt;&#xA;तद्वाचकशब्दाभावात् ।&lt;br&gt;&#xA;तथापि लक्ष्या दृश्यन्ते ।&lt;br&gt;&#xA;अन्यथा तत्र वाग्व्यवहाराभावप्रसङ्गात् ।&lt;br&gt;&#xA;अतो ऽवाच्यत्वे लक्ष्यत्वं न स्यादिति प्रसङ्गः प्रशिथिलमूलः ।&lt;br&gt;&#xA;यथोक्तम्’इक्षुक्षीरगुडादीनां माधुर्यस्यान्तरं महत् ।&lt;br&gt;&#xA;भेदस्तथापि नाख्यातुं सरस्वत्यापि शक्यते’ इति ।&lt;br&gt;&#xA;यथा(च) माधुर्यादिविशेषाणामवाच्यानामपि प्रतीततामात्रेण लक्ष्यत्वात् ।&lt;br&gt;&#xA;तथा ब्रह्मणो ऽवाच्यस्यापि स्वयम्प्रकाशत्वेन प्रसिद्धस्य लक्ष्यत्वं सम्भवतीत्यत आह माधुर्यादीति&lt;br&gt;&#xA;&lt;em&gt;३,१७०&lt;/em&gt;&lt;br&gt;&#xA;माधुर्यादिविशेषाश्च तच्छब्दैरुदिताः सदा  (अनुव्याख्यानम्)१,१.१२१अब्&lt;br&gt;&#xA;न्यायसुधा-&lt;br&gt;&#xA;तच्छब्दैर्माधुर्यादिविशेषशब्दैः ।&lt;br&gt;&#xA;सदेत्यवधारणार्थे ।&lt;br&gt;&#xA;उदिता वाच्या एवेति ।&lt;br&gt;&#xA;ननु माधुर्य(आदि)विशेषशब्दः साधारणः ।&lt;br&gt;&#xA;किमेतावता ।&lt;br&gt;&#xA;नहि गोशब्दो ऽनेकार्थ इति न कस्यपि वाचकः ।&lt;br&gt;&#xA;तथाच लक्षको ऽपि न स्यात् ।&lt;br&gt;&#xA;वाच्यार्थद्वारत्वाल्लक्षणायाः ।&lt;br&gt;&#xA;ननु (च) वाचकत्वं पदधर्मः ।&lt;br&gt;&#xA;माधुर्यादिविशेष इति च न पदं किन्तु वाक्यमेव ।&lt;br&gt;&#xA;अनेपदात्मकत्वात् ।&lt;br&gt;&#xA;तथा च कथं तच्छब्दैरुदिता इति ।&lt;br&gt;&#xA;मैवम् ।&lt;br&gt;&#xA;ऐकपद्यमैकस्वर्वं च समासप्रयोजनमिति शब्दैरङ्गीकृतत्वात् ।&lt;br&gt;&#xA;अथवा तच्छब्दैः सूदशास्त्रादिप्रसिद्धैर्वाचकशब्दैरुदिता इति व्याख्येयम् ।&lt;br&gt;&#xA;तथाचोक्तम्&lt;br&gt;&#xA;‘विशदं क्षीरमाधुर्यं स्थिरमाज्यस्य तीक्ष्णकम् ।&lt;br&gt;&#xA;गुडस्य पनसादीनां निर्हरीत्यभिधीयते’&lt;br&gt;&#xA;इति ।&lt;br&gt;&#xA;यथा च ध्वनिविशेषाणां मन्दव्युत्पत्तिभिरविदिता अपि श्रुतिस्वरजातिरागादिशब्दा वाचकाः सङ्गीतशास्त्रप्रसिद्धाः तथा&lt;br&gt;&#xA;माधुर्यादिविशेषाणामपि तत्तदधिकृतशास्त्रेषु प्रसिद्धा वाचकाः शब्दाः कथं न स्युः ।&lt;br&gt;&#xA;ततश्च’इक्षुक्षीरगुडादीनाम्’ इति वचनमात्मनो व्युत्पत्त्यभावख्यापनार्थं शारदानिन्दया प्रत्यवायार्जनार्थं च ।&lt;br&gt;&#xA;अतो न प्रशिथिलमूलो ऽतिप्रसङ्ग इति ।&lt;br&gt;&#xA;यदपि स्वप्रकाशतया सिद्धत्वाद्ब्रह्मणोलक्ष्यत्वोपपत्तिरिति तदुपरिष्यान्निराकरिष्यते(ति) ।&lt;br&gt;&#xA;&lt;em&gt;३,१७३&lt;/em&gt;&lt;br&gt;&#xA;$अन्वयबोधार्थं लक्षनाङ्गीकारो न युक्तः$&lt;br&gt;&#xA;नन्ववाच्यो ऽपि नदीतीरफलसंसर्गलक्षणो वाक्यार्थो लक्ष्यो नद्यादिपदैरुपलक्ष्यते ।&lt;br&gt;&#xA;यथोक्तम्’वाक्यार्थो लक्ष्यमाणो हि सर्वत्रैवेति नः स्थितिः’ ।&lt;br&gt;&#xA;इति ।&lt;br&gt;&#xA;तथा च व्याप्त्यभावादप्रयोजको ऽयं प्रसङ्गः ।&lt;br&gt;&#xA;वाक्यार्थश्च ब्रह्माभ्युपेयते न पदार्थः ।&lt;br&gt;&#xA;अतो लौकिकवाक्यार्थवदवाच्यमपि लक्ष्यं किं न स्यादित्यत आह वाक्यार्थो ऽपीति&lt;br&gt;&#xA;वाक्यार्थो ऽपि हि वाक्यार्थशब्देनैवोदितो भवेत्  (अनुव्याख्यानम्)१,१.१२१च्द्&lt;br&gt;&#xA;&lt;em&gt;३,१७३फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;एवशब्दस्योदित इति (अनेन) सम्बन्धः ।&lt;br&gt;&#xA;वाक्यार्थशब्दस्य वाक्यार्थावाचकत्वे ऽन्यत्तद्वाच्यं वाच्यम् ।&lt;br&gt;&#xA;नह्यस्माभिर्लक्षकेनैव शब्देन वाच्यत्वमाशास्यते ।&lt;br&gt;&#xA;किन्तु केनचिच्छब्देन वाच्यमेव केनचिच्छब्देन लक्ष्यमिति भावः ।&lt;br&gt;&#xA;अयं चाङ्गीकारवादो ज्ञेयः ।&lt;br&gt;&#xA;अन्विताभिधानस्य समर्थितत्वात् ।&lt;br&gt;&#xA;ब्रह्मणो वाक्यार्थत्वं तु संसर्गत्वस्य संसृष्टत्वस्य वानङ्गीकारादयुक्तम् ।&lt;br&gt;&#xA;वाक्यस्याखण्डार्थनिष्ठतया निरस्तत्वात् (इति) ।&lt;br&gt;&#xA;&lt;em&gt;३,१७५&lt;/em&gt;&lt;br&gt;&#xA;एवं व्यभिचारं निरस्य सुस्था प्रसङ्गमूलभूता व्याप्तिरित्याह नावाच्यमिति&lt;br&gt;&#xA;नावाच्यं तेन किञ्चित् स्याद् &amp;hellip;  (अनुव्याख्यानम्)१,१.१२२अ&lt;br&gt;&#xA;न्यायसुधा-&lt;br&gt;&#xA;लक्ष्यमिति शेषः ।&lt;br&gt;&#xA;अथवा ब्रह्मणो ऽवाच्यत्वे तस्य वस्तुत्वमेव न स्यात् ।&lt;br&gt;&#xA;यतो ऽवाच्यम् ।&lt;br&gt;&#xA;किञ्चिदपि नास्ति इति प्रसङ्गान्तरसूचनमिदम् ।&lt;br&gt;&#xA;$ब्रह्मावाच्यतं न श्रुत्यर्थः$&lt;br&gt;&#xA;ननु’यतो वाचो निवर्तन्ते’ इत्याद्यागमविरोधात्कालात्ययापदिष्यमीक्षणीयत्वेन वाच्यत्वसाधनम् ।&lt;br&gt;&#xA;प्रसङ्गानां च विपर्ययापर्यवसानमिति ।&lt;br&gt;&#xA;स्यादेतदेवम् ।&lt;br&gt;&#xA;यदि ब्रह्मावाच्यत्वं श्रुत्यर्थः स्यात् ।&lt;br&gt;&#xA;न चैवम् ।&lt;br&gt;&#xA;तथा व्याख्याने स्वक्रियाविरोधापत्तेरित्याह यत इति&lt;br&gt;&#xA;&amp;hellip; यत इत्यादिकैर्वदन् ।&lt;br&gt;&#xA;अवाच्यत्वं कथं ब्रूयान्मूको ऽहमितिवत् सुधीः  (अनुव्याख्यानम्)१,१.१२२&lt;br&gt;&#xA;न्यायसुधा-&lt;br&gt;&#xA;यत इत्यादिशब्दैर्ब्रह्मोक्तवा(हि) तस्यावाच्यत्वं वाच्यम् ।&lt;br&gt;&#xA;अन्यथा यस्यकस्यचिदवाच्यताऽपत्तेः ।&lt;br&gt;&#xA;तथाच यत इत्यादिकैः पदैर्ब्रह्मैव वदन्कथं पुनस्तस्यावाच्यत्वं श्रुत्यर्थतया ब्रूयात् ।&lt;br&gt;&#xA;मूको ऽहमितिवत्स्वक्रियाविरोधात् ।&lt;br&gt;&#xA;सुधीरिति विपरीतलक्षणया परस्याकोविदत्वमाह ।&lt;br&gt;&#xA;&lt;em&gt;३,१७६&lt;/em&gt;&lt;br&gt;&#xA;$लक्ष्यत्वाङ्गीकारे अनवस्थानिरूपणम्$&lt;br&gt;&#xA;स्यादेवं स्वक्रियाविरोधो यदि यत इत्यादिशब्दैर्ब्रह्म वचनवृत्त्योक्तवा तस्यावाच्यत्वमुच्यते ।&lt;br&gt;&#xA;न त्वेवम् ।&lt;br&gt;&#xA;किं नाम यत इत्यादिशब्दैर्लक्ष्यमेवेत्यतः क्वास्ति स्वक्रियाविरोध इत्यत आह येनेति&lt;br&gt;&#xA;येन लक्ष्यमिति प्रोक्तं लक्ष्यशब्देन सो ऽवदत्  (अनुव्याख्यानम्)१,१.१२३अब्&lt;br&gt;&#xA;न्यायसुधा-&lt;br&gt;&#xA;ब्रह्म लक्ष्यमिति वदतापि लक्ष्यशब्दवाच्यत्वं तस्याङ्गीकर्तव्यम् ।&lt;br&gt;&#xA;तथाच किं शब्दान्तरेणापराद्धम् ।&lt;br&gt;&#xA;अथ लक्ष्यशब्देनापि लक्ष्यते न तूच्यत इति ब्रूयात्तदा किं तदित्यपेक्षायां शब्दान्तरं ब्रूयादित्यनवस्था स्यात् ।&lt;br&gt;&#xA;अथ यावत्पदजातं ब्रह्मणि प्रयुज्यते तत्सर्वमपि लक्षणयैवेति परिहारे कुतो ऽनवस्थेति चेन्न ।&lt;br&gt;&#xA;अनवबोधात् ।&lt;br&gt;&#xA;नहि प्रश्नपरिहारक्रमनिमित्तेयमनवस्था येन सकृदेवोत्तरेण निवर्तेत किन्तु लक्षणायाः प्रतीतिपूर्वकत्वाच्छब्देन विना&lt;br&gt;&#xA;प्रत्यायकान्तराभावात्तत्रापि लक्षणाऽश्रयणे मूलक्षयात् ।&lt;br&gt;&#xA;अतः स्वक्रियाविरोधान्नेदं श्रुतिव्याख्यानमिति नानुमानादेः कश्चिद्दोषः ।&lt;br&gt;&#xA;अविरुद्धं तु व्याख्यानमुत्तरत्र करिष्यत इति ।&lt;br&gt;&#xA;&lt;em&gt;३,१७७&lt;/em&gt;&lt;br&gt;&#xA;$अमुख्यार्थस्वीकारः लज्जाकरः$&lt;br&gt;&#xA;इतश्च न ब्रह्मणि श्रुतानां वैदिकानां सर्वशब्दानां लक्षणाश्रयणं युक्तमित्याह एकस्यापीति&lt;br&gt;&#xA;&lt;em&gt;३,१७८&lt;/em&gt;&lt;br&gt;&#xA;एकस्यापि हि शब्दस्य गौणार्थस्वीकृतौ सताम्  (अनुव्याख्यानम्)१,१.१२३च्द्&lt;br&gt;&#xA;महती जायते लज्जा यत्र तत्राखिला रवाः ।&lt;br&gt;&#xA;अमुख्यार्था इति वदन् यस्तन्मार्गानुवर्तिनाम् ।&lt;br&gt;&#xA;कथं न जायते लज्जा वक्तुं शाब्दत्वमात्मनः  (अनुव्याख्यानम्)१,१.१२४&lt;br&gt;&#xA;न्यायसुधा-&lt;br&gt;&#xA;यत्र वेदे सतां विदुषामेकस्यापि शब्दस्य मुख्यार्थपरित्यागेनामुख्यार्थस्वीकृतौ कृतायां (सत्यां) महती लज्जा जायते ।&lt;br&gt;&#xA;तत्राखिला अपि शब्दा अमुख्यार्था इति वदन्यस्तस्यात्मनः शाब्दत्वं शब्दशक्तितात्पर्यज्ञत्वं वक्तुं कथं लज्जा न जायते ।&lt;br&gt;&#xA;केभ्यस्तन्मार्गानुवर्तिनां शब्दशक्तितात्पर्यज्ञत्वं वक्तुं कथं लज्जा न जायते ।&lt;br&gt;&#xA;केभ्यस्तन्मार्गानुवर्तिनां शब्दशक्तितात्पर्यानुसारिणां विदुषां सकाशादिति योजना ।&lt;br&gt;&#xA;तस्य व्याख्यातुर्मार्गानुवर्तिनां शब्दशक्तितात्पर्यानुसारिणां विदुषां सकाशादिति योजना ।&lt;br&gt;&#xA;तस्य व्याख्यातुर्मार्गमनुवर्तमानानां (च) कथं न जायते लज्जेति वा ।&lt;br&gt;&#xA;तथा सत्यात्मनामिति बहुवचनान्तं पदमध्याहार्यम् ।&lt;br&gt;&#xA;ननु न तावन्मुख्यार्थपरित्यागेनामुख्यार्थस्वीकार एव लज्जाहेतुः ।&lt;br&gt;&#xA;तथा सति’गङ्गायां घोषःऽ‘कुण्डपायिनामयने मासमग्निहोत्रं जुहोति’ इत्यादावमुख्यार्थग्रहणाभावप्रसङ्गात् ।&lt;br&gt;&#xA;किं नाम मुख्यार्थे सम्भवत्येवामुख्यार्थस्वीकारो दोषः ।&lt;br&gt;&#xA;मुख्यार्थो हि शक्तिग्रहणवशात्प्रथमं बुद्धयारूढो भवति ।&lt;br&gt;&#xA;विना च प्रथमातिक्रमे कारणं जघन्यप्रतिपत्तिस्वीकारे कथमनौचित्यं न भवेत् ।&lt;br&gt;&#xA;यत्र तु मुख्यार्थे बाधकमस्ति तत्र तदपरित्याग एव लज्जाहेतुः ।&lt;br&gt;&#xA;‘गङ्गायां घोषःऽ‘सिंहो देवदत्तः’ इत्यत्र गङ्गादिशब्दस्य मुख्यार्थाङ्गीकार(स्य) एव दोषः (दुष्टत्वदर्शनात्) ।&lt;br&gt;&#xA;तत्कथमेतत् ।&lt;br&gt;&#xA;सत्यमेवैतत् ।&lt;br&gt;&#xA;प्रकृते ऽपि न मुख्यार्थस्वीकारे बाधकमस्तीत्याचार्यो मन्यते ।&lt;br&gt;&#xA;बाधिकायाः श्रुतेर्निर्गुणत्वोपपत्तेश्च निरस्तत्वादिति ।&lt;br&gt;&#xA;&lt;em&gt;३,१८१फ़्.&lt;/em&gt;&lt;br&gt;&#xA;$निर्गुणस्य दृश्यत्वेक्षणीयत्वकथनम्$&lt;br&gt;&#xA;अत्राह ।&lt;br&gt;&#xA;द्वे ब्रह्मणी ।&lt;br&gt;&#xA;निर्गुणं सगुणं च ।&lt;br&gt;&#xA;तत्र निर्गुणं नित्यशुद्धबुद्धमुक्तस्वभावं परिपूर्णम् ।&lt;br&gt;&#xA;तदेव मायाशबलितत्वेनैवार्यादिधर्मवत्तया सगुणमुच्यते ।&lt;br&gt;&#xA;मायायाश्चानिर्वाच्यतया तदवच्छिन्नस्य न तथाभावस्तात्त्विक इति न कूटस्थत्वहानिः ।&lt;br&gt;&#xA;तत्र सगुणमेव परात्परं पुरुषमीक्षत इत्यादावीक्षणीयत्वेनोच्यते ।&lt;br&gt;&#xA;ततश्चेक्षणीयत्वं वाच्यत्वेन विना नोपपद्यते चेत्सगुणं वाच्यमस्तु न निर्गुणम् ।&lt;br&gt;&#xA;तस्येक्षणीयत्वे प्रमाणाभावात् ।&lt;br&gt;&#xA;न ह्यन्यगतेन व्याप्येनान्यत्र व्यापकसिद्धिः ।&lt;br&gt;&#xA;अतिप्रसङ्गात् ।&lt;br&gt;&#xA;नच परात्परमित्यादीन्येव निर्गुणविषयाणि ज्ञापकाभावात् ।&lt;br&gt;&#xA;नच वाच्यं मा भूदनुमानेन निर्गुणस्य वाच्यत्वसिद्धिः ।&lt;br&gt;&#xA;पक्षीकृते लिङ्गाभावात् ।&lt;br&gt;&#xA;लिङ्गवति सिद्धसाधन(त्व)आत् ।&lt;br&gt;&#xA;तथापि’सर्वे वेदा यत्पदमामनन्ति तपांसि सर्वाणि च यद्वदन्ति’ इत्यादिश्रुतिबलाद्वाच्यत्वं निर्गुणस्य सेत्स्यतीति ।&lt;br&gt;&#xA;मायाशबले गृहीतसङ्गतयःसर्वे वेदा लक्षणया यत्पदमामनन्तीत्यर्थोपपत्तेः ।&lt;br&gt;&#xA;नचावाच्यस्य लक्षणानुपपत्तिर्देषः प्रसिद्धतामात्रेण लक्षणोपपत्तेः ।&lt;br&gt;&#xA;सगुणप्रतीत्यैव च निर्गुणस्य तत्स्वभावभूतस्य सर्वात्मनः स्वतः सिद्धत्वात् ।&lt;br&gt;&#xA;नच तदेवेक्षणीयत्वं येन वाच्यत्वप्रसक्तिः ।&lt;br&gt;&#xA;किन्तु प्रमेयत्वम् ।&lt;br&gt;&#xA;नच स्वप्रकास्य प्रमेयत्वमिति ।&lt;br&gt;&#xA;तदेतदाशङ्कय परिहरति सूत्रकारः गौणश्चेन्नात्मशब्दादिति&lt;br&gt;&#xA;&lt;em&gt;३,१८२&lt;/em&gt;&lt;br&gt;&#xA;ओं गौणश्चेन्नात्मशब्दात् ओं&lt;br&gt;&#xA;गौणश् चेन् नात्मशब्दात् । ब्ब्स्_१,१.६ ।&lt;br&gt;&#xA;‘परात्परम्’ इत्यादिश्रुतिषु गौण एवात्मेक्षणीयत्वेनोच्यते ।&lt;br&gt;&#xA;अतःस एव वाच्यो ऽस्तु न, निर्गुणः ।&lt;br&gt;&#xA;तस्येक्षणीयत्वे प्रमाणाभावात् ।&lt;br&gt;&#xA;परात्परमित्यादिश्रुतीनां च तत्परत्वे ज्ञापकाभावात् ।&lt;br&gt;&#xA;किन्तु लक्ष्य एवासौ’ इति चेन्न ।&lt;br&gt;&#xA;आत्मशब्दात् ।&lt;br&gt;&#xA;उपलक्षणमेतत् ।&lt;br&gt;&#xA;ईक्षणीये वस्तुन्यात्मब्रह्मपुरुषादिशब्दश्रवणात् ।&lt;br&gt;&#xA;तेषां च पूर्णाभिधायित्वेन निर्गुणज्ञापकत्वादिति ।&lt;br&gt;&#xA;भवेदातमादिशब्दः पूर्णार्थवाची ।&lt;br&gt;&#xA;तथापि यत्र दृश्ये वाच्ये (च) वस्तुनि प्रयुज्यते तत्र सगुणविषय एवेति नियमाङ्गीकारे को दोष इत्याशङ्कापरिहारार्थं (अपरं) सूत्रम् तन्निष्ठस्य&lt;br&gt;&#xA;मोक्षोपदेशादिति ।&lt;br&gt;&#xA;ओं तन्निष्ठस्य मोक्षोपदेशात् ओं&lt;br&gt;&#xA;तन्निष्ठस्य मोक्षोपदेशात् । ब्ब्स्_१,१.७ ।&lt;br&gt;&#xA;नायं नियमो युज्यते ।&lt;br&gt;&#xA;‘यस्यानुवित्तः प्रतिबद्ध आत्माऽ‘तरति शोकमात्मवित्’ इति (आदौ) दृश्यात्मनिष्ठस्य मोक्षोपदेशात् ।&lt;br&gt;&#xA;नहि गौणात्मनिष्ठस्य मोक्ष उपपद्यत इति ।&lt;br&gt;&#xA;&lt;em&gt;३,१८५&lt;/em&gt;&lt;br&gt;&#xA;$श्रुतहानिः अश्रुतकल्पना च$&lt;br&gt;&#xA;अत्र प्रथमसूत्रे परात्परमित्यादिषु वाक्येषु निर्गुणज्ञापकोक्तया हेतुसिद्धिःसमर्थिता ।&lt;br&gt;&#xA;ज्ञापकस्य चान्यथासिद्धिरुत्तरसूत्रे परिहृत्येतावत्सूत्रद्वयतात्पर्यं स्फुटमवगम्यते ।&lt;br&gt;&#xA;अधिकं विवक्षुराह आत्मेति&lt;br&gt;&#xA;आत्मब्रह्मादयः शब्दाः साक्षात् पूर्णाभिधायिनः ।&lt;br&gt;&#xA;जन्मादिकारणं ब्रह्म लक्षितं च यदा तदा  (अनुव्याख्यानम्)१,१.१२५&lt;br&gt;&#xA;वन्ध्यापुत्रोपमं मायाशबलं वाच्यमित्यपि ।&lt;br&gt;&#xA;कल्पयित्वा विना मानं लक्ष्यं शुद्धं वदन् पदैः  (अनुव्याख्यानम्)१,१.१२६&lt;br&gt;&#xA;आत्मशब्दोदितस्यैव ज्ञानं मुक्तावसाधनम् ।&lt;br&gt;&#xA;आह श्रुतपरित्यागः स्याच्चास्याश्रुतकल्पनम्  (अनुव्याख्यानम्)१,१.१२७&lt;br&gt;&#xA;स्यात् सर्वत्र च &amp;hellip;  (अनुव्याख्यानम्)१,१.१२८अ&lt;br&gt;&#xA;&lt;em&gt;३,१८५फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;यो वादी तदेतदनिर्वाच्यमायाख्यज्ञानशबलं किञ्चिद्ब्रह्म कल्पयित्वा तदेव वैदिकैरशेषपदवाच्यमित्यपि कल्पयित्वा मायतीतं शुद्धं सर्वज्ञं&lt;br&gt;&#xA;सर्वशक्तिपरिपूर्णमस्मदभिमतं परं ब्रह्म पदैर्लक्ष्यमिति वदन्वदति ।&lt;br&gt;&#xA;अस्य वादिनः श्रुतपरित्यागःसर्वत्र सर्ववाक्येषु स्यात् ।&lt;br&gt;&#xA;कथम् ।&lt;br&gt;&#xA;वचनवृत्त्यैव प्रथमप्रतीतस्य शुद्धस्य ब्रह्मणो विना कारणेन परित्यागात् ।&lt;br&gt;&#xA;कथं शुद्धस्य प्रतीतत्वम् ।&lt;br&gt;&#xA;आत्मब्रह्मादिशब्दानां वेदे श्रवणात् ।&lt;br&gt;&#xA;आत्मब्रह्मादिशब्दाश्च साक्षाद्वचनवृत्त्या पूर्णाभिधायिनो यदा यस्मात्तदा तस्मात् श्रुतपरित्याग इति ।&lt;br&gt;&#xA;&lt;em&gt;३,१८६&lt;/em&gt;&lt;br&gt;&#xA;न केवलं श्रुतपरित्यागः किन्तु सर्वत्रापि वाक्येष्वश्रुतकल्पनं च स्यात् ।&lt;br&gt;&#xA;कथम् ।&lt;br&gt;&#xA;मायाशबलस्य ब्रह्मणो वन्ध्यापुत्रोपमत्वात् ।&lt;br&gt;&#xA;तत्कथम् ।&lt;br&gt;&#xA;विना मानम् ।&lt;br&gt;&#xA;मानाभावात् ।&lt;br&gt;&#xA;तदपि कथम् ।&lt;br&gt;&#xA;श्रुतिष्वात्मब्रह्मादिशब्दश्रवणात्तेषां च पूर्णाभिधायित्वेन मायाशबलविषयत्वात् ।&lt;br&gt;&#xA;ननु युष्माभिरेव जन्मादिसूत्रे मायाशबलस्य लक्ष्यत्वेनाङ्गीकृतत्वात्कथं (तत्)वन्ध्यापुत्रोपममिति ।&lt;br&gt;&#xA;मैवम् ।&lt;br&gt;&#xA;प्रथमसूत्रे जिज्ञास्यतयोक्तस्य सर्वज्ञस्य सर्वशक्तेः परब्रह्मण एवास्माभिर्जगज्जन्मादिकारणत्वेन लक्षितत्वाङ्गीकारादित्याद्यसूत्रतात्पर्यम् ।&lt;br&gt;&#xA;आत्मशब्दोदितस्येति द्वितीयस्य ।&lt;br&gt;&#xA;आत्मादिशब्दः पर्णार्थो ऽपि दृश्ये श्रुतो गौणविषय इति नियमं यो ब्रवीति स तथाविधात्मशब्दोदितस्य ज्ञानं मुक्तावसाधनमेवाह ।&lt;br&gt;&#xA;गौणात्मज्ञानस्य मोक्षसाधनत्वानुपपत्तेः ।&lt;br&gt;&#xA;तथाचास्य श्रुतपरित्यागः स्यात् ।&lt;br&gt;&#xA;दृश्यात्मज्ञानस्य मोक्षसाधनताया’यस्यानुवित्तः’ इत्यादौ श्रुतत्वादिति ।&lt;br&gt;&#xA;न चैवमापादिते श्रुतपरित्यागाश्रुतकल्पने शक्याङ्गीकारे इत्याह यत्रेति&lt;br&gt;&#xA;&amp;hellip; यत्रैकमपि लोको जुगुप्सते  (अनुव्याख्यानम्)१,१.१२८अब्&lt;br&gt;&#xA;न्यायसुधा-&lt;br&gt;&#xA;यत्र ययोर्मध्ये एकमपि प्रसक्तम् ।&lt;br&gt;&#xA;किमुभयमिति शेषः ।&lt;br&gt;&#xA;&lt;em&gt;३,१९०&lt;/em&gt;&lt;br&gt;&#xA;अथ लोकजुगुप्सितमपीदमुभयं न दूषणं ममेत्यभ्युपेयात्तत्राह नियमेनेति&lt;br&gt;&#xA;&lt;em&gt;३,१९१&lt;/em&gt;&lt;br&gt;&#xA;नियमेनोभयं स्याद्धि यस्य स्वपरयोर्मते  (अनुव्याख्यानम्)१,१.१२८च्द्&lt;br&gt;&#xA;अलङ्कृतः सदैवायं दुर्घटैरेव भूषणैः  (अनुव्याख्यानम्)१,१.१२९अब्&lt;br&gt;&#xA;न्यायसुधा-&lt;br&gt;&#xA;अस्माभिरापाद्यते परेणाङ्गीक्रियते ।&lt;br&gt;&#xA;नहि लोकजुगुप्सितं नामैकं प्रतिज्ञाहान्यादिकमिव निग्रहस्थानमस्ति ।&lt;br&gt;&#xA;लोकस्याव्यवस्थितत्वात् ।&lt;br&gt;&#xA;‘गतानुगतिको लोकः’ इति वचनादिति मन्वानेनेति स्वपरयोर्मते मतेन ।&lt;br&gt;&#xA;यस्य नियमेनोभयमिदं स्यादयं दुर्घटैरङ्गीकारानर्हैर्भूषणैर्विपरीतलक्षणया दूषणैरहङ्कृतः स्यात् ।&lt;br&gt;&#xA;यदि श्रुतमपि विशुद्धं ब्रह्म परित्यज्यते तर्हि सकलो ऽपि वेदार्थस्त्यज्यतामविशेषात् ।&lt;br&gt;&#xA;यदि चाश्नुतमपि मायाशबलं ब्रह्म कल्प्यते ।&lt;br&gt;&#xA;तदा चैत्यवन्दनादेः स्वर्गसाधनत्वादेर(दिकम)पि कल्पनी(यं)यत्वं स्यात् ।&lt;br&gt;&#xA;विशेषाभावादित्याशयः ।&lt;br&gt;&#xA;&lt;em&gt;३,१९२&lt;/em&gt;&lt;br&gt;&#xA;$श्रुतहाने महाप्रत्यवायः$&lt;br&gt;&#xA;न केवलं श्रौतस्य परमात्मनस्त्यागे ऽतिप्रसङ्गमात्रम् ।&lt;br&gt;&#xA;महाप्रत्यवायो ऽप्यस्तीत्याह अन्धमिति&lt;br&gt;&#xA;अन्धन्तमो नित्युदुःखं तस्य स्याद् वसनद्वयम्  (अनुव्याख्यानम्)१,१.१२९च्द्&lt;br&gt;&#xA;न्यायसुधा-&lt;br&gt;&#xA;अन्धयतीत्यन्धम् ।&lt;br&gt;&#xA;अलङ्कृतस्य वसनाभ्यां भाव्यम् ।&lt;br&gt;&#xA;‘वस्त्रहीनमलङ्कारं घृतहीनं तु भोजनम् ।&lt;br&gt;&#xA;भावहीनं तु सल्लापं न प्रशंसन्ति पण्डिताः’&lt;br&gt;&#xA;इति वचनात् ।&lt;br&gt;&#xA;अतो वसनद्वयमिदं स्यादिति परिहासः ।&lt;br&gt;&#xA;अत्र प्रमाणमाह अनन्दा इति&lt;br&gt;&#xA;अनन्दा नाम ते लोका अन्धेन तमसाऽवृताः ।&lt;br&gt;&#xA;तांस्ते प्रेत्याभिगच्छन्त्यविद्वांसो बुधो जनाः  (अनुव्याख्यानम्)१,१.१३०&lt;br&gt;&#xA;असुर्या नाम ते लोका अन्धेन तमसाऽवृताः ।&lt;br&gt;&#xA;तांस्ते प्रेत्याभिगच्छन्ति ये केचात्महनो जनाः  (अनुव्याख्यानम्)१,१.१३१&lt;br&gt;&#xA;इत्यादिश्रुतयो मानं शतशो ऽत्र समन्ततः  (अनुव्याख्यानम्)१,१.१३२अब्&lt;br&gt;&#xA;न्यायसुधा-&lt;br&gt;&#xA;न विद्यन्ते नन्द आनन्दो येषु ते अनन्दाः ते इति प्रसिद्धाः ।&lt;br&gt;&#xA;बोधनाद् भुद्वेदस्तस्मादपि ये ऽविद्वांसो वेदेन मुख्यया वृत्त्या प्रतिपादितमपि परमातमस्वरूपमपलपन्त इत्यर्थः ।&lt;br&gt;&#xA;सुष्ठु रमणविरुद्धत्वादसुरप्राप्यत्वाच्चासुर्याः ।&lt;br&gt;&#xA;आत्महनो वेदवाच्यपरमात्मत्यागिनः ।&lt;br&gt;&#xA;अत्र उक्तार्थे ।&lt;br&gt;&#xA;समन्ततः सर्वास्वपि शाखासु ।&lt;br&gt;&#xA;&lt;em&gt;३,१९५&lt;/em&gt;&lt;br&gt;&#xA;दृश्ये वस्तुनि श्रुत आत्मशब्दो गौणपर इति नियमं हेत्वन्तरेणापाकुर्वत्सूत्रं पठित्वा सूत्रे साध्यनिर्देशाभावेन साकाङ्क्षं वाक्यं पूरयति हेयत्वेति&lt;br&gt;&#xA;ओं हेयत्वावचनाच्च ओं&lt;br&gt;&#xA;हेयत्वावचनाच् च । ब्ब्स्_१,१.८ ।&lt;br&gt;&#xA;हेयत्वावचनाच्चैव नात्मा गौणः श्रुतौ श्रुतः  (अनुव्याख्यानम्)१,१.१३२च्द्&lt;br&gt;&#xA;न्यायसुधा-&lt;br&gt;&#xA;$हेयत्वावचनात् उपादेयत्वाच्च नगौणः आत्मा$&lt;br&gt;&#xA;एवशब्दो नैवेति सम्बद्धयते ।&lt;br&gt;&#xA;दृश्यत्वेनेति शेषः ।&lt;br&gt;&#xA;एवं सूत्रस्वरूपं निर्धार्य व्याचष्टे तमेवेति&lt;br&gt;&#xA;तमेवैकं जानथान्या वाचो मुञ्चथ चेति ह ।&lt;br&gt;&#xA;उक्त आत्मा कथं गौणो हेयपक्षे ह्यसौ श्रुतः  (अनुव्याख्यानम्)१,१.१३३&lt;br&gt;&#xA;&lt;em&gt;३,१९५फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;दृश्य आत्मा गौण एवेति नियममङ्गीकुर्वाणेन’तमेवैकं जानथ आत्मानमन्या वाचो विमुञ्चथ, अमृतस्यैष सेतुःऽ&lt;br&gt;&#xA;इति श्रुतो ऽप्यात्मा गौणो ऽङ्गीकरणीयः ।&lt;br&gt;&#xA;तस्य तं जानथेति दृश्यत्वश्रवणात् ।&lt;br&gt;&#xA;कथं चायं गौणो ऽङ्गीकर्तं शक्यः ।&lt;br&gt;&#xA;यतो ऽसौ गौणो मुमुक्षुणा हेयेषु’आत्मा वाचो विमुञ्चथ’ इति श्रुतः ।&lt;br&gt;&#xA;अस्य च हेयत्वावचनात् ।&lt;br&gt;&#xA;प्रत्युत तमेवैकं जानथेत्युपादेयत्ववचनाच्च (इति) ।&lt;br&gt;&#xA;चशब्दो वाक्यार्थद्वयसमुच्चयार्थः ।&lt;br&gt;&#xA;हेत्याश्चर्ये ।&lt;br&gt;&#xA;&lt;em&gt;३,१९७&lt;/em&gt;&lt;br&gt;&#xA;ननु गौणानामपि ब्रिह्मादिदेवतानामुपादेयत्वं वक्ष्यति अङ्गावबद्धास्त्वित्यादौ ।&lt;br&gt;&#xA;अतो ऽनैकान्तिको ऽयं हेतुरित्यत आह परिवारतयेति&lt;br&gt;&#xA;परिवारतया ग्राह्या अपि हेयाः प्रधानतः  (अनुव्याख्यानम्)१,१.१३४अब्&lt;br&gt;&#xA;न्यायसुधा-&lt;br&gt;&#xA;सत्यं विष्णुपरिवारतया ग्राह्या ब्रह्मादयः(द्याः) ।&lt;br&gt;&#xA;तथापि प्रधानत्वेन हेया एव ।&lt;br&gt;&#xA;प्राधान्येन चोपादेयत्वमत्र हेतुत्वेन विवक्षितम् ।&lt;br&gt;&#xA;अमृतस्यैष सेतुरिति वाक्यशेषात् ।&lt;br&gt;&#xA;अतो न व्यभिचार इति ।&lt;br&gt;&#xA;&lt;em&gt;३,१९८&lt;/em&gt;&lt;br&gt;&#xA;$पूर्णत्वस्वाप्यत्वकथनात् निर्गुणस्यैव वाच्यत्वम्$&lt;br&gt;&#xA;एवमात्मशब्दस्य निर्गुणविषयत्वमुपपाद्य निर्गुणस्यैव वाच्यत्वं समर्थितम् ।&lt;br&gt;&#xA;हेत्वन्तरेणास्यैवार्थस्योपपादकम्’स्वाप्ययात्’ इति सूत्रं व्याचष्टे पूर्णस्येति&lt;br&gt;&#xA;&lt;em&gt;३,१९९&lt;/em&gt;&lt;br&gt;&#xA;ओं स्वाप्ययात् ओं&lt;br&gt;&#xA;स्वाप्ययात् । ब्ब्स्_१,१.९ ।&lt;br&gt;&#xA;पूर्णस्य पूर्णमादाय पूर्णमेवावशिष्यते  (अनुव्याख्यानम्)१,१.१३४च्द्&lt;br&gt;&#xA;इति स्वस्यैव पूर्णस्य पूर्णे ऽप्यय उदाहृतः  (अनुव्याख्यानम्)१,१.१३५अब्&lt;br&gt;&#xA;न्यायसुधा-&lt;br&gt;&#xA;पूर्णस्येत्यस्यां श्रुतौ तावत्कस्यचिन्महाप्रलये स्वस्य स्वस्मिन्नेवाप्ययो नान्यत्रलीनभाव उदाहृतः ।&lt;br&gt;&#xA;स्वाप्ययशब्दश्च सौत्र उपलक्षणमात्रम् ।&lt;br&gt;&#xA;पूर्णत्वमप्युदाहर्तव्यम् ।&lt;br&gt;&#xA;ताभ्यामसौ निर्गुण इति ज्ञायते ।&lt;br&gt;&#xA;श्रुत्युक्तत्वाच्च वाच्य इत्यतो निर्गुणस्य वाच्यत्वसिद्धिरिति ।&lt;br&gt;&#xA;&lt;em&gt;३,२०१&lt;/em&gt;&lt;br&gt;&#xA;ननु स्वाप्ययः पूर्णत्वं च सगुणस्य किं न स्यात् ।&lt;br&gt;&#xA;मैवम् ।&lt;br&gt;&#xA;सगुणस्य स्वाप्ययानुपपत्तिस्तावद्भाष्य एवोक्ता ।&lt;br&gt;&#xA;पूर्णत्वानुपपत्तिमाह कथमिति&lt;br&gt;&#xA;कथं मायाव्यवच्छिन्नः पूर्णो मुख्यतया भवेत्  (अनुव्याख्यानम्)१,१.१३५च्द्&lt;br&gt;&#xA;न्यायसुधा-&lt;br&gt;&#xA;व्याघातादिति भावः ।&lt;br&gt;&#xA;&lt;em&gt;३,२०२&lt;/em&gt;&lt;br&gt;&#xA;$गतिसामान्यादिति सूत्रोल्लङ्घने निमित्तकथनम्$&lt;br&gt;&#xA;गतिसामान्यात् । ब्ब्स्_१,१.१० ।&lt;br&gt;&#xA;अत्र गतिसामान्यादिति सूत्रं न तावद्ब्रह्मणो वाच्यत्वसमर्थनार्थम् ।&lt;br&gt;&#xA;किन्तु शास्त्रस्यानन्तत्वान्न सर्वशास्त्रप्रतिपाद्यत्वं ब्रह्मणो निश्चेतुं शक्यमित्याशङ्कितदोषपरिहारार्थमित्यतः प्रकरणशुद्धया&lt;br&gt;&#xA;व्यभिचरव्यासुस्तदुल्लङ्घितवान् ।&lt;br&gt;&#xA;व्याख्यास्यति चैतदुत्तरत्र ।&lt;br&gt;&#xA;सूत्रकारस्यापि प्रकरणसाङ्कयर्स्यैतदेव प्रयोजनम् यदाक्षेपद्वयसमाधानस्य पूर्वसूत्रस्थसंशब्दार्थसमर्थनमेकमेव प्रयोजनमिति सूचनात् ।&lt;br&gt;&#xA;तेन चावृत्त्या संशब्दस्यानेकार्थताज्ञापनम् ।&lt;br&gt;&#xA;अन्यथैकेनार्थेन चरितार्तस्यार्थान्तरं न ज्ञायेत ।&lt;br&gt;&#xA;तथाच न लक्षणद्वयस्य शास्त्रीयता स्यादिति ।&lt;br&gt;&#xA;&lt;em&gt;३,२०३फ़्.&lt;/em&gt;&lt;br&gt;&#xA;$श्रुतत्वाच्च निर्गुणस्यवाच्यत्वम्$&lt;br&gt;&#xA;उपपत्त्यन्तरेण निर्गुणस्य ब्रह्मणो वाच्यत्वमुपपादयितुं सूत्रम् श्रुतत्वाच्चेति ।&lt;br&gt;&#xA;ओं श्रुतत्वाच्च ओं&lt;br&gt;&#xA;श्रुतत्वाच् च । ब्ब्स्_१,१.११ ।&lt;br&gt;&#xA;तस्यार्थः ।&lt;br&gt;&#xA;‘एको देवः’ इत्यस्यां श्रुतौ निर्गुणस्य ब्रह्मणः श्रुतत्वाच्चास्य वाच्यत्वमुपपन्नमिति ।&lt;br&gt;&#xA;अत्र श्रुतो ऽपि सगुणः किं न स्यादित्यत आह पदं चेति&lt;br&gt;&#xA;&lt;em&gt;३,२०४&lt;/em&gt;&lt;br&gt;&#xA;पदं च निर्गुण इति कथं गौणं वदिष्यति  (अनुव्याख्यानम्)१,१.१३६अब्&lt;br&gt;&#xA;न्यायसुधा-&lt;br&gt;&#xA;अत्र हि वाक्ये केवलो निर्गुणश्चेति श्रूयते ।&lt;br&gt;&#xA;निर्गुण इति च पदं कथं गौणं वदिष्यति ।&lt;br&gt;&#xA;व्याहतत्वात् ।&lt;br&gt;&#xA;अतो न सगुणो ऽत्र श्रुत इति ।&lt;br&gt;&#xA;&lt;em&gt;३,२०६फ़्.&lt;/em&gt;&lt;br&gt;&#xA;$लक्ष्यत्वेऽपि लक्ष्यपदादपि वाचकत्वसमर्थनम्$&lt;br&gt;&#xA;सत्यमस्यां श्रुतौ निर्गुणादिपदप्रतिपाद्यं निर्गुणं ब्रह्मेति ।&lt;br&gt;&#xA;किन्तु लक्षणयैव ।&lt;br&gt;&#xA;तथाच कथमनेन निर्गुणस्य वाच्यत्वसिद्धिः ।&lt;br&gt;&#xA;नच वाच्यं निर्गुणशब्देन निर्गुणं चेल्लक्ष्यं तर्हि तद्वाच्यं वाच्यम् ।&lt;br&gt;&#xA;वाच्यार्थद्वारत्वाल्लक्षणायाः ।&lt;br&gt;&#xA;नच सगुणं निर्गुणपदवाच्यम् ।&lt;br&gt;&#xA;व्याघातात् ।&lt;br&gt;&#xA;सगुणस्य निर्गुणत्वं तथा सति स्यादिति ।&lt;br&gt;&#xA;गुणाभावविशिष्टस्य वाच्यत्वाङ्गीकारात् ।&lt;br&gt;&#xA;निर्विकल्पकस्वरूपमात्रस्योपलक्ष्यत्वात् ।&lt;br&gt;&#xA;एकमेव हि निर्विशेषं वस्तु परमसूक्ष्मं गुणाभावाद्युपाधिभिरीषत्स्थूलं जातम् ।&lt;br&gt;&#xA;गुणाद्युपाधिभिस्तु स्थूलतरमित्यतो निर्गुणशब्देन गुणाभावविशिष्टवाच्यद्वारा स्वरूपमुपलक्ष्यमिति न कश्चिद्विरोधः ।&lt;br&gt;&#xA;एवं पूर्णादिपदानामपि लक्षणाप्रकारो द्रष्टव्य इत्याशङ्कयोक्तमेव परिहारं न विस्मरेत्याह गुणाभावेति&lt;br&gt;&#xA;&lt;em&gt;३,२०७&lt;/em&gt;&lt;br&gt;&#xA;गुणाभावोपलक्ष्यं चेत् पदं तदपि वाचकम्  (अनुव्याख्यानम्)१,१.१३६च्द्&lt;br&gt;&#xA;न्यायसुधा-&lt;br&gt;&#xA;निर्गुणपदेन गुणाभावविशिष्टवाच्यद्वारोपलक्ष्यं चेच्छुद्धं ब्रह्म मन्यस इत्यर्थः ।&lt;br&gt;&#xA;अपि तथापि, तत्पदं लक्ष्यपदम् ।&lt;br&gt;&#xA;ब्रह्मणो वाचकमङ्गीकरणीयम् ।&lt;br&gt;&#xA;तथाच वाच्यत्वमेवापतितमित्यर्थः ।&lt;br&gt;&#xA;&lt;em&gt;३,२०९&lt;/em&gt;&lt;br&gt;&#xA;$सर्वदोषास्पदत्वात् अवाच्यत्वमतं नादरणीयम्$&lt;br&gt;&#xA;ननु लक्ष्यपदेनापि ब्रह्म लक्ष्यमेव न वाच्यमिति चेन्न ।&lt;br&gt;&#xA;अनवस्थाया उक्तत्वात् ।&lt;br&gt;&#xA;किञ्च निर्गुणपदलक्ष्यमित्यनेनापि लक्ष्यत्वे किमस्य वाच्यम् ।&lt;br&gt;&#xA;न तावदन्यत् ।&lt;br&gt;&#xA;तत्र निर्गुणपदस्यैवाश्रवणेन तल्लक्ष्यपदस्य दूरोत्सारितत्वात् ।&lt;br&gt;&#xA;शुद्धं चेत्किं लक्षणया ।&lt;br&gt;&#xA;किञ्चैवं यद्यद्ब्रह्मतया प्रतिपाद्यते तत्तद्ब्रह्मेति वदता साधु समर्थितो ब्रह्मवाद इत्याशयवानधिकरणार्थमुपसंहरति अत इति&lt;br&gt;&#xA;अतो ऽनवस्थितिमुखसर्वदोषमहास्पदम् ।&lt;br&gt;&#xA;कथमेतन्मतं सद्भिराद्रियेत विचक्षणैः  (अनुव्याख्यानम्)१,१.१३७&lt;br&gt;&#xA;न्यायसुधा-&lt;br&gt;&#xA;एतन्मतं ब्रह्मणो ऽवाच्यत्वमतम् ।&lt;br&gt;&#xA;अनादरणे च सिद्धं सर्वशास्त्रमुख्यार्थत्वं ब्रह्मण इति शेषः ।&lt;br&gt;&#xA;&lt;em&gt;३,२१०&lt;/em&gt;&lt;br&gt;&#xA;एवमीक्षतेर्नाशब्दमित्यारभ्य श्रुतत्वाच्चेत्यन्तानि सूत्राणि स्वमतेन व्याख्याय परेषां व्याख्यानं प्रत्याख्याति नचेति&lt;br&gt;&#xA;नच साङ्खयनिराकृत्यै सूत्राण्येतान्यचीक्ळ्पत् ।&lt;br&gt;&#xA;भगवान् &amp;hellip;  (अनुव्याख्यानम्)१,१.१३८अच्&lt;br&gt;&#xA;न्यायसुधा-&lt;br&gt;&#xA;‘सर्वज्ञं सर्वशक्तिजगदुत्पत्तिस्थितिनाशकारणं ब्रह्म वेदान्तवेद्यमित्युक्तम् ।&lt;br&gt;&#xA;तत्र साङ्खया मन्यन्ते ।&lt;br&gt;&#xA;यानि ब्रह्मणो जगत्कारणत्वप्रतिपादकतयाभ्युगतानि’सदेव सोम्येदमग्र आसीत्’ इत्येवमादीनि वाक्यानि तानि सर्वाणि त्रिगुणमचेतनं&lt;br&gt;&#xA;प्रधानमेव जगत्कारणं प्रतिपादयन्ति ।&lt;br&gt;&#xA;कुतः ।&lt;br&gt;&#xA;ब्रह्मणो ज्ञानक्रियाशक्तिरहितत्वात् ।&lt;br&gt;&#xA;ज्ञानक्रियाकार्यदर्शनोन्नेयसद्भावे हि ते ।&lt;br&gt;&#xA;नच ज्ञानक्रिये चिदात्मनः स्तः ।&lt;br&gt;&#xA;तस्यापरिणामित्वात् ।&lt;br&gt;&#xA;एकत्वाच्च ।&lt;br&gt;&#xA;त्रिगुणे तु प्रधाने परिणामिति न तयोरसम्भवकारणमस्तीत्यतस्तदेव’सदेव सोम्येदमग्रे’ इत्यादौ जगत्कारणतया प्रतिपाद्यत इत्येवं प्राप्ते&lt;br&gt;&#xA;प्रतिविधीयते ईक्षतेर्नाशब्दम् इति&lt;br&gt;&#xA;न साङ्खयपरिकल्पितामचेतनं प्रधानं जगतः कारणं शक्यं वेदान्तवाक्येष्वाश्रयितुम् ।&lt;br&gt;&#xA;अशब्दं हि तत् ।&lt;br&gt;&#xA;कथमशब्दत्वम् ।&lt;br&gt;&#xA;ईक्षतेः ।&lt;br&gt;&#xA;तदैक्षत बहुस्यां प्रजायेयेति, तत्तेजो ऽसृजतऽ‘इ ऐक्षत लोकानुसृजा इति, स इमांल्लोकानसृजतऽ,’स ईक्षां चक्रे, स प्राणमसृजत’&lt;br&gt;&#xA;इतीक्षितृत्वश्रवणात्कारणस्य ।&lt;br&gt;&#xA;नचाचेतनस्य प्रधानस्येक्षितृत्वं सम्भवति ।&lt;br&gt;&#xA;नन्वयमीक्षतिर्गौणो व्याख्येयः ।&lt;br&gt;&#xA;तत्तेज ऐक्षत ता आप ऐक्षन्तेति गौणप्रायपठितत्वात् ।&lt;br&gt;&#xA;यथाह्यासन्नपतनं कूलमालक्ष्य कूलं पिपतिषतीत्युपचारो दृष्टः ।&lt;br&gt;&#xA;तथाऽसन्नसर्गे प्रधाने ऽप्यैक्षतेत्युपचारो भविष्यतीत्यतः परिहारं पठति गौणश्चेन्नात्मशब्दात्&lt;br&gt;&#xA;अप्तेजसोरिवाचेतने ऽपि प्रधाने गौणीऽयमीक्षतिरित्यसत् ।&lt;br&gt;&#xA;कुतः ।&lt;br&gt;&#xA;आत्मशब्दात् ।&lt;br&gt;&#xA;अनेन जीवेनात्मनेति ।&lt;br&gt;&#xA;नहि जीवश्चेतनो ऽचेतनस्य प्रधानस्यात्मा सम्भवति ।&lt;br&gt;&#xA;स आत्मा तत्त्वमसीति च ।&lt;br&gt;&#xA;नहि चेतनस्य श्वेतकेतोरचेतनैक्यबोधनमुपपन्नम् ।&lt;br&gt;&#xA;अथोच्येत ।&lt;br&gt;&#xA;अचेतने ऽपि प्रधाने भवत्यात्मशब्दः ।&lt;br&gt;&#xA;आत्मनः सर्वार्थकारित्वात् ।&lt;br&gt;&#xA;यथा राज्ञः सर्वार्थकारिणि भृत्ये ममात्मा भद्रसेन इत्यात्मशब्ददर्शनादिति ।&lt;br&gt;&#xA;तत्रोत्तरम् तन्निष्ठस्य मोक्षोपदेशात्&lt;br&gt;&#xA;नैवमात्मशब्दालम्बनं प्रधानं कल्प्यम् ।&lt;br&gt;&#xA;स आत्मातत्त्वमसीति श्वेतकेतोस्तन्निष्ठामुपदिश्य तस्य तावदेव चिरमिति मोक्षोपदेशात् ।&lt;br&gt;&#xA;न ह्यचेतननिष्ठस्य मोक्षो युक्तः ।&lt;br&gt;&#xA;&lt;em&gt;३,२१०फ़्.&lt;/em&gt;&lt;br&gt;&#xA;स्यादेतत् ।&lt;br&gt;&#xA;ब्रह्मैव ज्ञीप्सितम् ।&lt;br&gt;&#xA;तच्च न प्रथमं सूक्ष्मतया शक्यं श्वेतकेतुं ग्राहयितुमिति तत्सम्बद्धं प्रधानमेव स्थूलतयाऽत्मत्वेन ग्राह्यते ।&lt;br&gt;&#xA;अरुन्धतीमिवातिसूक्ष्मां दर्शयितुं तत्सन्निहितां स्थूलतारकां दर्शयन्तीयमरुन्धतीति ।&lt;br&gt;&#xA;अस्यां शङ्कायामुत्तरम् हेयत्वावचनाच्च&lt;br&gt;&#xA;एवं सति स्थूलतारावन्नायमात्मेति हेयत्वं ब्रूयात् ।&lt;br&gt;&#xA;नचैवमब्रवीत् ।&lt;br&gt;&#xA;अतो नैषा कल्पना युक्ता ।&lt;br&gt;&#xA;चशब्द एकविज्ञानेन सर्वविज्ञानप्रतिज्ञाविरोधं समुच्चिनोति&lt;br&gt;&#xA;&lt;em&gt;३,२११&lt;/em&gt;&lt;br&gt;&#xA;स्वाप्ययात्&lt;br&gt;&#xA;सच्छब्दवाच्य प्रस्तुत्य स्वं ह्यपीतो भवतीत्युच्यते ।&lt;br&gt;&#xA;नह्यचेतने चेतनस्याप्ययः सुप्तौ लये च सम्भवति ।&lt;br&gt;&#xA;अतश्च न प्रधानं सच्छब्दवाच्यम् ।&lt;br&gt;&#xA;गतिसामान्यात्&lt;br&gt;&#xA;यदि च क्वचिदप्यचेतनं प्रधानं जगतः कारणमुच्येत वेदान्तेषु ।&lt;br&gt;&#xA;तथा सति कथञ्चिदीक्षणादिकं कल्प्येत ।&lt;br&gt;&#xA;न चैवम् ।&lt;br&gt;&#xA;अतो वेदान्तोत्पाद्याया गतेरवगतेरैकरूप्याच्च न प्रधानं जगत्कारणमिति&lt;br&gt;&#xA;श्रुतत्वाच्च&lt;br&gt;&#xA;स कारणं कारणाधिपाधिप इति साक्षात्सर्वज्ञस्येश्वरस्य जगत्कारणत्वं श्रूयते ।&lt;br&gt;&#xA;अतश्च न प्रधानं जगत्कारणं वेदान्तवेद्यम् ।&lt;br&gt;&#xA;ज्ञानक्रियाशक्ती त्वपरिणामिनो ऽपीश्वरस्य सवितुरिव युज्येते ।&lt;br&gt;&#xA;इत्येवं साङ्खयनिराकरणायैतानि सूत्राणि भगवान्सूत्रकारश्चकार’ ।&lt;br&gt;&#xA;इति यन्मायावादिनो वदन्ति तन्नेत्यर्थः ।&lt;br&gt;&#xA;कुतो नेति चेत् न ।&lt;br&gt;&#xA;सूत्राक्षराणामनानुगुण्यात् ।&lt;br&gt;&#xA;&lt;em&gt;३,२१८&lt;/em&gt;&lt;br&gt;&#xA;$पराभिमताधिकरणशरीरपरामर्शः$&lt;br&gt;&#xA;तथा हि ।&lt;br&gt;&#xA;अशब्दं हि तदिति हेतूकृतमशब्दत्वं नाम शब्दगोचरत्वं वा शब्दावाच्यत्वं वा अवैदिकत्वं वा कारणतयावैदिकत्वं वा ।&lt;br&gt;&#xA;सर्वत्राप्यसिद्धिरित्याह नहीति&lt;br&gt;&#xA;&amp;hellip; नह्यशब्दत्वं प्रधाने ऽङ्गीकरोत्यसौ  (अनुव्याख्यानम्)१,१.१३८च्द्&lt;br&gt;&#xA;&lt;em&gt;३,२१८फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;असौ साङ्खयः ।&lt;br&gt;&#xA;स्वसिद्धेन हेतुनेदं निराकरणमिति चेन्न ।&lt;br&gt;&#xA;यतो ऽसौ सूत्राकारो ऽशब्दत्वं प्रधानेनाङ्गीकरोति ।&lt;br&gt;&#xA;उपपादयिष्यते चैतत् ।&lt;br&gt;&#xA;किञ्चाद्यपक्षे प्रधानस्यासत्त्वमभिप्रेतमुत प्रमाणान्तरवेद्यत्वम् ।&lt;br&gt;&#xA;आद्ये तदुपपादनायेक्षतेरुपन्यासो ऽनुपपन्नः ।&lt;br&gt;&#xA;अत एव नोत्तरः ।&lt;br&gt;&#xA;द्वितीयो ब्रह्मण्यनैकान्तिकः ।&lt;br&gt;&#xA;तृतीयचतुर्थयोः साध्याविशिष्टत्वम् ।&lt;br&gt;&#xA;किञ्चेक्षणेनैव नेति प्रतिज्ञातार्थसिद्धावशब्दं हि तदिति मध्ये हेत्वन्तरकल्पनं व्यर्थम् ।&lt;br&gt;&#xA;ईक्षितृत्वं चेक्षणगुणयोगित्वम् ।&lt;br&gt;&#xA;तद्ब्रह्मण्यपि गौणमेव निर्गुणत्ववादिनाङ्गीकरणीयम् ।&lt;br&gt;&#xA;तथाच गौणश्चेदिति व्यर्थम् ।&lt;br&gt;&#xA;किञ्चेक्षतेर्गौणत्वकल्पनस्य बाधकाभावामनुक्तवाऽत्मशब्दादित्यसङ्गतम् ।&lt;br&gt;&#xA;परेण प्रायपाठविरोधात् ।&lt;br&gt;&#xA;तन्निष्ठस्य मोक्षोपदेशादित्यत्र किं प्रधानैक्योपदेशानुपपत्तिर्वा विवक्षिता ।&lt;br&gt;&#xA;तज्ज्ञस्य मोक्षानुपपत्तिर्वा ।&lt;br&gt;&#xA;आद्ये ब्रह्मपक्षे ऽपि समानो दोषः ।&lt;br&gt;&#xA;नहि जीवस्यापि ब्रह्मैक्योपदेशो युक्त इत्युक्तमधस्तात् ।&lt;br&gt;&#xA;द्वितीयस्त्वनुपपन्न एव ।&lt;br&gt;&#xA;आत्मानात्मविवेकार्थमनात्मज्ञानस्यावश्यकत्वात् ।&lt;br&gt;&#xA;आत्मशब्दस्य गौणत्वे चोदिते बाधकाभाव एव वक्तव्यः ।&lt;br&gt;&#xA;हेयत्वावचनादित्यस्य परिचोदनैवानुपपन्ना ।&lt;br&gt;&#xA;नहि साङ्खयो ऽद्वैतज्ञानार्थं प्रधानोपदेशं मन्यते ।&lt;br&gt;&#xA;&lt;em&gt;३,२१९&lt;/em&gt;&lt;br&gt;&#xA;हेयत्वावचनं चानैकान्तिकम् ।&lt;br&gt;&#xA;अन्नमयप्राणमयादीनामब्रह्मत्वे ऽपि हेयत्वावचनाच्च ।&lt;br&gt;&#xA;उत्तरोत्तरब्रह्मत्ववचनं तत्र ज्ञापकमिति चेत् (न) ।&lt;br&gt;&#xA;अत्रापि तथाविधज्ञापकसौलभ्यात् ।&lt;br&gt;&#xA;प्रतिज्ञाविरोधस्तु ब्रह्मवाद एव न प्रधानवादे ।&lt;br&gt;&#xA;प्रधानस्य सर्वात्मकत्वाभ्युपगमात् ।&lt;br&gt;&#xA;भोक्तृवर्गस्य न प्रधानात्मकत्वमस्तीति चेत् ।&lt;br&gt;&#xA;सत्यम् ।&lt;br&gt;&#xA;ब्रह्मणस्तु न किञ्चित् ।&lt;br&gt;&#xA;एतेन स्वाप्ययो ऽपि निरस्तः ।&lt;br&gt;&#xA;एकीभावस्य ब्रह्मपक्षे ऽप्यभावात् ।&lt;br&gt;&#xA;परिष्वङ्गमात्रस्य प्रधाने ऽपि सम्भवात् ।&lt;br&gt;&#xA;ब्रह्मविषयं गतिसामान्यं परस्यासिद्धमेव ।&lt;br&gt;&#xA;ईक्षणादिना तज्ज्ञापने प्रथमसूत्रेण गतार्थता ।&lt;br&gt;&#xA;अत एव श्रुतत्वादित्यसिद्धम् ।&lt;br&gt;&#xA;गतार्थं च गतिसामान्येनेत्येषा दिक् ।&lt;br&gt;&#xA;&lt;em&gt;३,२२६&lt;/em&gt;&lt;br&gt;&#xA;$वाच्यत्वसमर्थनमेव प्रथमप्रतिमाद्यं न साङ्ख्यनिराकरणम्$&lt;br&gt;&#xA;अस्तु वा यथाकथञ्चित्सूत्रगमनिका ।&lt;br&gt;&#xA;तथापि प्रकृतसङ्गतिपर्यालोचनयात्र वाच्यत्वसमर्थनमेवोपपन्नं न साङ्खयनिराकरणमित्याह समन्वय इति&lt;br&gt;&#xA;समन्वये प्रतिज्ञाते शब्दगोचरतैव हि ।&lt;br&gt;&#xA;प्रथमप्रतिपाद्या स्यात् &amp;hellip;  (अनुव्याख्यानम्)१,१.१३९अच्&lt;br&gt;&#xA;न्यायसुधा-&lt;br&gt;&#xA;तत्तु समन्वयादिति समस्तस्यापि शास्त्रस्य ब्रह्मणि समन्वये प्रतिज्ञाते सति यद्यपि मुख्यया वृत्त्या शब्दगोचरता साङ्खयनिराकरणं&lt;br&gt;&#xA;चेत्युभयमपि प्रतिपाद्यं भवति ।&lt;br&gt;&#xA;उभयाभावे ऽपि समन्वयानुपपत्तेः तथापि शब्दगोचरतैव प्रथमप्रतिपाद्या स्यात् हि यस्मात्तस्मात्सैवात्र प्रतिपाद्यते न साङ्खयनिराकरणम् ।&lt;br&gt;&#xA;तत्पुनरीक्षतिकर्मव्यपदेशात्स इत्यादौ करिष्यत इति ।&lt;br&gt;&#xA;कुतःशब्दवाच्यतायाः प्रथमप्रतिपाद्यत्वमित्यत आह तदभाव इति&lt;br&gt;&#xA;&amp;hellip; तदभावे कुतो ऽन्वयः  (अनुव्याख्यानम्)१,१.१३९द्&lt;br&gt;&#xA;न्यायसुधा-&lt;br&gt;&#xA;अवाच्यत्वे हि ब्रह्मणि शब्दसम्बन्ध एवानुपपन्नः ।&lt;br&gt;&#xA;जगत्कारणत्वादिवाक्यविचारस्तु दूरे ।&lt;br&gt;&#xA;साङ्खयनिराकरणाभावे तु सृष्टयादिवाक्यानामेव समन्वयानुपपत्तिः ।&lt;br&gt;&#xA;अतः प्रथमं वाच्यत्वसमर्थनेन समन्वयसम्भावनायां सत्यां वाक्यविशेषनिष्ठस्य विचारस्य पश्चादवसर इति ।&lt;br&gt;&#xA;&lt;em&gt;३,२२७&lt;/em&gt;&lt;br&gt;&#xA;$समन्वयकथनात् न लक्षणाभिप्रेतासूत्रकारस्य$&lt;br&gt;&#xA;ननु वाच्यत्वाभावे ऽपि लक्षणया वृत्त्या समन्वयो भविष्यतीत्यवाच्यत्वाक्षेपं निर्दलतयोपेक्ष्य सूत्रकारेणादौ साङ्खयमतं निराकृतमित्यङ्गीकारे&lt;br&gt;&#xA;कथमसङ्गतिरित्यत आह कथं चेति&lt;br&gt;&#xA;कथं च लक्षणावादी ब्रूयाद् ब्रह्मसमन्वयम्  (अनुव्याख्यानम्)१,१.१४०अब्&lt;br&gt;&#xA;न्यायसुधा-&lt;br&gt;&#xA;स्यादेवम् ।&lt;br&gt;&#xA;यदि सूत्रकारः शब्दानां ब्रह्मणि लक्षणामभिप्रेयात् ।&lt;br&gt;&#xA;न चैतदस्ति ।&lt;br&gt;&#xA;यदि सूत्रकारो ब्रह्मणि शब्दानां लक्षणामभिप्रैति ।&lt;br&gt;&#xA;तदा कथं समन्वयं ब्रूयात् ।&lt;br&gt;&#xA;किन्त्वन्वयमात्रं ब्रूयात् ।&lt;br&gt;&#xA;समन्वयं चाब्रवीत् ।&lt;br&gt;&#xA;तेन ज्ञायते न लक्षणा सूत्रकारस्याभिप्रेता किं नाम मुख्यवृत्तिरेवेति ।&lt;br&gt;&#xA;&lt;em&gt;३,२२८&lt;/em&gt;&lt;br&gt;&#xA;$समन्वयः वाच्यार्थे एव घटने न लक्ष्यार्थे$&lt;br&gt;&#xA;समन्वयं ब्रुवता कथं मुख्यवृत्तिरभिप्रेतेति ज्ञायत इत्यत आह यो ऽसाविति&lt;br&gt;&#xA;यो ऽसौ शब्दस्य मुख्यार्थस्तत्रैव स्यात् समन्वयः  (अनुव्याख्यानम्)१,१.१४०च्द्&lt;br&gt;&#xA;न्यायसुधा-&lt;br&gt;&#xA;समीचीनो (हि) अन्वयः समन्वयः ।&lt;br&gt;&#xA;सच शब्दस्य वाच्यार्थ एव घटते ।&lt;br&gt;&#xA;तत्रैव साक्षाच्छक्तिमत्त्वात् ।&lt;br&gt;&#xA;लक्ष्यार्थे तु वाच्याथर्द्वारेणान्वयो न समीचीनः ।&lt;br&gt;&#xA;अतः समन्वयशब्दं प्रयुञ्जानेन सूत्रकृता वाच्यवाचकभाव एव प्रतिज्ञात इति ज्ञायते ।&lt;br&gt;&#xA;स चावाच्यत्वशङ्कानिरासमन्तरेण सर्वथाप्यसम्भावितः स्यादिति वाच्यत्वसमर्थनमेव प्राथमिकमिति ।&lt;br&gt;&#xA;इदं चाभ्युपगम्योक्तम् ।&lt;br&gt;&#xA;लक्षणावादे ऽन्वय एव नोपपद्यते ।&lt;br&gt;&#xA;कुतः समन्वयः ।&lt;br&gt;&#xA;समीचीनता तु तात्पर्यवत्ता ।&lt;br&gt;&#xA;सा च लाक्षणिके ऽप्यर्थे शब्दानां सम्भवतीति न समन्वयसिद्धयर्थं वाच्यत्वं समर्थनीयमिति चेन्न ।&lt;br&gt;&#xA;संशब्दसार्थान्तरं व्याख्यायामपि जघन्यवृत्त्या लक्षणया समन्वयाश्रयणनिबन्धे कारणाभावात् ।&lt;br&gt;&#xA;&lt;em&gt;३,२२९&lt;/em&gt;&lt;br&gt;&#xA;$जन्मादिकारणे समन्वयस्योक्तत्वात् न निर्गुणे समन्वयप्रसङ्गः$&lt;br&gt;&#xA;नन्वस्ति कारणम् ।&lt;br&gt;&#xA;तत्तु समन्वयादिति निर्गुणे हि ब्रह्मणि समन्वयः सूत्रकृता प्रतिज्ञातः ।&lt;br&gt;&#xA;न च तत्र शब्दानां वचनवृत्तिः सम्भवति ।&lt;br&gt;&#xA;तस्या द्रव्यादिसम्बन्धनिबन्धनत्वात् ।&lt;br&gt;&#xA;निर्गुणे च तदभावात् ।&lt;br&gt;&#xA;अतो ज्ञायते लक्षणाऽश्रिता सूत्रकृतेति ।&lt;br&gt;&#xA;एवञ्च सति संशब्दस्याप्युक्त एवार्थो निश्चीयत इति ।&lt;br&gt;&#xA;स्यादप्येवम् ।&lt;br&gt;&#xA;यदि निर्गुणे समन्वयः प्रतिज्ञातः स्यात् ।&lt;br&gt;&#xA;न चैवम् ।&lt;br&gt;&#xA;तथा हि किमत्र निर्गुणस्य प्रकृतत्वात्तदिति तत्परामर्शो ऽङ्गीक्रियते ।&lt;br&gt;&#xA;उत सगुणस्य प्रकृतत्वे ऽपि तत्परामर्शासम्भवेन जहदजहल्लक्षणया निर्गुणपरामर्शो ऽभ्युपेयते ।&lt;br&gt;&#xA;आद्यं दूषयति जन्मादीति&lt;br&gt;&#xA;जन्मादिकारणे साक्षादाह देवः समन्वयम् ।&lt;br&gt;&#xA;उक्तं तदेव जिज्ञास्यं क्वावकाशो ऽत्र निर्गुणे  (अनुव्याख्यानम्)१,१.१४१&lt;br&gt;&#xA;न्यायसुधा-&lt;br&gt;&#xA;अत्र तत्तु समन्वयादिति सूत्रे ।&lt;br&gt;&#xA;निर्गुणे समन्वयस्यावकाशः प्रसङ्गः क्वास्ति ।&lt;br&gt;&#xA;नास्तीत्यर्थः ।&lt;br&gt;&#xA;कुतः ।&lt;br&gt;&#xA;यतो ऽत्र त्रिसूतृयामतीतायाम् ।&lt;br&gt;&#xA;निर्गुणे विषयसप्तमीयम् ।&lt;br&gt;&#xA;निर्गुणस्यावकाशः (प्रसङ्गः) क्वास्ति ।&lt;br&gt;&#xA;न क्वापीत्यर्थः ।&lt;br&gt;&#xA;कथम् ।&lt;br&gt;&#xA;लक्षणसूत्रे जन्मादिकारणत्वेन लक्षिते हि ब्रह्मणि शास्त्रं प्रमाणमभिधाय तस्य समन्वयमाह सूत्रकारः ।&lt;br&gt;&#xA;नच तन्निर्गुणं जन्मादिकारणत्वगुणयोगात् ।&lt;br&gt;&#xA;ननु जन्मादिकारणत्वं तटस्थमेव सत्ब्रह्म लक्षयतीति ब्रूमः ।&lt;br&gt;&#xA;अतो लक्षणसूत्रे प्रकृतं निर्गुणमेवेत्यत उक्तं साक्षाज्जन्मादिकारण इति ।&lt;br&gt;&#xA;उपपादितं चेत्तत्रैव ।&lt;br&gt;&#xA;मा भूल्लक्षणसूत्रे निर्गुणस्य प्रकृतत्वम् ।&lt;br&gt;&#xA;प्रथमसूत्रे जिज्ञास्यतयोक्तं निर्गुणमेव ।&lt;br&gt;&#xA;नहि तस्य कश्चिद्धर्मः श्रूयत इति न वाच्यम् ।&lt;br&gt;&#xA;यतस्तदेव, जन्मादिसूत्रे जन्मादिकारणत्वेन लिलक्षयिषितमेव, जिज्ञास्यमुक्तम् ।&lt;br&gt;&#xA;नह्यन्यज्जिज्ञास्यतया प्रतिज्ञायान्यस्य लक्षणमुच्यते ।&lt;br&gt;&#xA;अनुपयोगादिति ।&lt;br&gt;&#xA;&lt;em&gt;३,२३१&lt;/em&gt;&lt;br&gt;&#xA;$संशब्दप्रयोगाद्मुख्यवृत्तिरेव युक्ता न लक्षणाश्रयणम्$&lt;br&gt;&#xA;द्वितीयं दूषयति कथं चेति&lt;br&gt;&#xA;कथञ्चासम्भवस्तस्य मुख्यार्थस्य निराकृतौ  (अनुव्याख्यानम्)१,१.१४२अब्&lt;br&gt;&#xA;न्यायसुधा-&lt;br&gt;&#xA;तस्यानुक्रान्तायां त्रिसूतृयां प्रकृतस्य मुख्यार्थस्य वाच्यस्य समन्वयविषयतया त्यागे ऽसम्भवः कथम्, न कथञ्चिदित्यर्थः ।&lt;br&gt;&#xA;अतो निर्गुणसमन्वयस्याप्रतिज्ञातत्वान्न लक्षणाऽश्रयणमत्र युक्तम् ।&lt;br&gt;&#xA;किन्तु प्रथमप्राप्तया मुख्यवृत्त्यैवेति ।&lt;br&gt;&#xA;तदर्थ एव संशब्दो ऽपीति ।&lt;br&gt;&#xA;$अज्ञेयत्वात् निर्गुणं नप्रमेयम्$&lt;br&gt;&#xA;किञ्च निर्गुणं चेदत्र तच्छब्देन परामृश्यते ।&lt;br&gt;&#xA;तदा तत्र लक्षणापि न सम्भवतीति व्यर्थं समन्वयसूत्रमापन्नमिति वक्तुं निर्गुणस्याप्रमेयत्वं तावत्साधयति मानेनेति&lt;br&gt;&#xA;&lt;em&gt;३,२३२&lt;/em&gt;&lt;br&gt;&#xA;मानेन केन विज्ञेयमवाच्याज्ञेयनिर्गुणम्  (अनुव्याख्यानम्)१,१.१४२च्द्&lt;br&gt;&#xA;न्यायसुधा-&lt;br&gt;&#xA;निर्गुणं वस्तु केन मानेन विज्ञेयम् ।&lt;br&gt;&#xA;न केनापि ।&lt;br&gt;&#xA;कुतः ।&lt;br&gt;&#xA;अज्ञेयत्वात् ।&lt;br&gt;&#xA;ज्ञेयमेव हि प्रमेयं दृष्टं घटादि ।&lt;br&gt;&#xA;शब्दप्रमाणाविषयत्वे ऽवाच्यत्वं हेतुः ।&lt;br&gt;&#xA;वाच्यस्यैव तद्विषयत्वदर्शनात् ।&lt;br&gt;&#xA;ज्ञेयत्वाङ्गीकारे च निर्गुणत्वव्याघातात् ।&lt;br&gt;&#xA;&lt;em&gt;३,२३४&lt;/em&gt;&lt;br&gt;&#xA;$निर्गुणस्य अमेयत्वे लक्षणयापि वृत्तिर्नसम्भवति$&lt;br&gt;&#xA;अस्त्वप्रमेयमेव निर्गुणं ब्रह्म, ततः किमित्यत आह अमेयं चेदिति&lt;br&gt;&#xA;अमेयं चेन्न शास्त्रस्य तत्र वृत्तिः कथञ्चन  (अनुव्याख्यानम्)१,१.१४३अब्&lt;br&gt;&#xA;न्यायसुधा-&lt;br&gt;&#xA;निर्गुणं ब्रह्मामेयं चेदङ्गीकृतम् ।&lt;br&gt;&#xA;तर्ह्यमेयत्वात्तत्र शास्त्रस्य कथञ्चनलक्षणयापि वृत्तिर्न सम्भवतीति समन्वयसूत्रं व्यथर्मेव प्राप्तम् ।&lt;br&gt;&#xA;लक्षणा हि लक्ष्यार्थप्रमितिपूर्विका दृष्टा ।&lt;br&gt;&#xA;नहि तीरं स्वरूपतो गङ्गासम्बन्धित्वेन च प्रमाणतो ऽप्रतिपन्नं गङ्गाशब्देन ज्ञाप्यते ।&lt;br&gt;&#xA;लाक्षणिको ऽपि हि शब्दो लक्ष्यप्रमोत्पादाय प्रयुज्यते ।&lt;br&gt;&#xA;अन्यथा प्रयोजनान्तराभावेन वैयर्थ्यप्रसङ्गात् ।&lt;br&gt;&#xA;तथा चाप्रमेये हेतुफलयोरसम्भवात्कथं लक्षणासम्भवः ।&lt;br&gt;&#xA;ननु प्रसिद्धिरेव लक्षणाहेतुर्न प्रमाणप्रसिद्धिः विशेषणवैयर्थ्यात् ।&lt;br&gt;&#xA;तथाच स्वतः सिद्धे कथं लक्षणा न सम्भवतीति ।&lt;br&gt;&#xA;एवं तर्हि सुतरां लक्षणा नोपपद्यत इति वक्ष्यति ।&lt;br&gt;&#xA;ननु लाक्षणिकाः शब्दा लक्ष्यप्रमामनुत्पादयन्तो ऽपि विपरीताकारव्यावर्तनेन (एव) प्रयोजनवन्तो भविष्यन्तीति ।&lt;br&gt;&#xA;न ।&lt;br&gt;&#xA;निराकृतत्वादिति ।&lt;br&gt;&#xA;&lt;em&gt;३,२३५&lt;/em&gt;&lt;br&gt;&#xA;$ज्ञानानन्दाद्यनन्तगुणार्णवत्वेन सगुणं परब्रह्मैव जिज्ञास्यम्$&lt;br&gt;&#xA;निर्गुणे समन्वयं निराकृत्य व्यतिरेकमुखेनोपसंहरति तस्मादिति&lt;br&gt;&#xA;तस्माच्छास्त्रेण जिज्ञास्यमस्मदीयं गुणार्णवम्  (अनुव्याख्यानम्)१,१.१४३च्द्&lt;br&gt;&#xA;विज्ञेयवाच्यलक्ष्यत्वपूर्वाशेषविशेषतः  (अनुव्याख्यानम्)१,१.१४४च्द्&lt;br&gt;&#xA;न्यायसुधा-&lt;br&gt;&#xA;यतो निर्गुणे समन्वयो नोपपन्नः ।&lt;br&gt;&#xA;तस्मादस्मदीयं सगुणमेव परं ब्रह्म शास्त्रेण जिज्ञास्यमङ्गीकरणीयम् ।&lt;br&gt;&#xA;ननु पूर्वं विष्णोर्जिज्ञास्यत्वमुक्तम् ।&lt;br&gt;&#xA;इदानीं तु सगुणस्य ब्रह्मण इति विरोध इत्यत उक्तम् वासुदेवाख्यमिति&lt;br&gt;&#xA;तथापि प्राक् सगुणस्य हेयत्वादिकमभिहितम्, इदानीं तु जिज्ञास्यत्वमिति कुतो न विरोध इत्यत उक्तम् गुणार्णवमिति&lt;br&gt;&#xA;पूर्वमनिर्वचनीयाविद्यावच्छिन्नस्य सगुणस्याप्रामाणिकत्वम् प्राकृतसत्त्वादिगुणबद्धस्य हेयत्वादिकं चाभिहितम् ।&lt;br&gt;&#xA;इदानीं तु ज्ञानानन्दाद्यनन्तगुणार्णवत्वेन सगुणं परब्रह्मोपादेयमुच्यत इति को विरोधः ।&lt;br&gt;&#xA;अर्णव इवाचरतीति क्विपि कृते ऽणर्वतेः पचाद्यचि कृते ऽर्णवशब्दः त्रिलिङ्गः साधुः ।&lt;br&gt;&#xA;नन्वेकमेवाद्वितीयमिति ब्रह्मणो निर्गुणत्वमभिधीयते, अतः कथं गुणार्णवत्वमित्यत उक्तम् अद्वन्द्वमखिलोत्तममिति&lt;br&gt;&#xA;अद्वन्द्वमसमम् ।&lt;br&gt;&#xA;समाधिकराहित्यं श्रुत्यर्थ इत्यर्थः ।&lt;br&gt;&#xA;&lt;em&gt;३,२३७&lt;/em&gt;&lt;br&gt;&#xA;$सर्वप्रमाणाविष्यत्वात् निर्गुणं ब्रह्म शशविषाणयितम्$&lt;br&gt;&#xA;न केवलं निर्गुणे शास्त्रसमन्वयो नोपपद्यते ।&lt;br&gt;&#xA;किन्तु तस्य सत्त्वमेवानुपपन्नमित्याह विज्ञेयेतिर्&lt;br&gt;&#xA;विज्ञेयवाच्यलक्ष्यत्वपूर्वाशेषविशेषतः  (अनुव्याख्यानम्)१,१.१४४च्द्&lt;br&gt;&#xA;निर्गतं मनसो वाचो &amp;hellip;  (अनुव्याख्यानम्)१,१.१४५अ&lt;br&gt;&#xA;&lt;em&gt;३,२३७फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;द्वन्द्वात्परस्त्वप्रत्ययः प्रत्येकमभिसम्बद्धयते ।&lt;br&gt;&#xA;पूर्वपदेन रूपादीनां ग्रहणम् ।&lt;br&gt;&#xA;तन्निर्गुणं ब्रह्म नास्त्येवेति बहिरेव प्रतिज्ञा द्रष्टव्या ।&lt;br&gt;&#xA;कुतः ।&lt;br&gt;&#xA;मनसो वाचश्चागोचरं यतः ।&lt;br&gt;&#xA;उपलक्षणमेतत् ।&lt;br&gt;&#xA;सर्वप्रमाणागोचरत्वाच्छशविषाणवदिति द्रष्टव्यम् ।&lt;br&gt;&#xA;गवां ज्ञानानां चरो वृत्तिरस्मिन्निति गोचरम् ।&lt;br&gt;&#xA;विषय इति यावत् ।&lt;br&gt;&#xA;तेन नपुंसकोपपत्तिः ।&lt;br&gt;&#xA;सर्वप्रमाणाविषयत्वं कुत इत्यत उक्तं विज्ञेयत्वपूर्वविशेषेभ्यो निर्गतमिति ।&lt;br&gt;&#xA;विज्ञेयत्वाभावान्न कस्यापि प्रमाणस्य विषयः ।&lt;br&gt;&#xA;वाच्यत्वलक्ष्यत्वसदृशगुणयोगित्वाभावाच्च न शाब्दत्वम् ।&lt;br&gt;&#xA;रूपाद्यभावाच्च न प्रत्यक्षत्वम् ।&lt;br&gt;&#xA;लिङ्गसम्बन्धाभावाच्च नानुमेयत्वमिति ।&lt;br&gt;&#xA;&lt;em&gt;३,२३९&lt;/em&gt;&lt;br&gt;&#xA;ननु प्रमाणगोचरस्यापि निर्गुणस्य स्वप्रकाशतया सिद्धिर्भविष्यतीत्यत आह यदीति&lt;br&gt;&#xA;&amp;hellip; यदि तत् स्यादगोचरम् ।&lt;br&gt;&#xA;अस्तु तन्मा वदेद् वादी नचास्मच्छास्त्रगं तु तत्  (अनुव्याख्यानम्)१,१.१४५ब्द्&lt;br&gt;&#xA;न्यायसुधा-&lt;br&gt;&#xA;एवमपि यदि स्वप्रकाशतया तद्ब्रह्म स्यात् तर्ह्यस्तु ।&lt;br&gt;&#xA;किन्तु समन्वयविषयतया न वक्तव्यम् ।&lt;br&gt;&#xA;यतो ऽस्मच्छास्त्रगं वेदादिविषयो न भवति ।&lt;br&gt;&#xA;तद्विषयत्वे स्वप्रकाशत्वहानिप्रसङ्गात् ।&lt;br&gt;&#xA;प्रकाशान्तरव्यावृत्तिर्हि स्वप्रकाशशब्देनाभिप्रेता मायावादिना ।&lt;br&gt;&#xA;तदिदमेकं सन्धित्सतो ऽन्यच्च्यवत इत्यायातम् ।&lt;br&gt;&#xA;यद्ब्रह्मास्तित्वमभिलषितः शास्त्राविषयत्वमापतितम् ।&lt;br&gt;&#xA;वादीति परिहासः ।&lt;br&gt;&#xA;माशब्दो ऽयं न माङ् ।&lt;br&gt;&#xA;अतो लिङा सम्बन्धः ।&lt;br&gt;&#xA;&lt;em&gt;३,२४१&lt;/em&gt;&lt;br&gt;&#xA;$वचनजन्यज्ञानाविषयतया स्वप्रकाशत्वं वचनजन्यज्ञानविषयतया इति वचनविषयत्वं व्याहतम्$&lt;br&gt;&#xA;आह ।&lt;br&gt;&#xA;स्वप्रकाशस्यापि ब्रह्मणो न शास्त्रविषयत्वं विरुद्धम् ।&lt;br&gt;&#xA;वचनजन्यस्फुरणाश्रयतया तत्कर्मतया वा वचनविषयत्वाभावेन स्वप्रकाशत्वम् ।&lt;br&gt;&#xA;वचनजन्यवृत्तिव्याप्यतया तद्विषयत्वं चेति व्यवस्थोपपत्तेरिति ।&lt;br&gt;&#xA;तदसत् ।&lt;br&gt;&#xA;स्फुरणं हि ज्ञातता वा ज्ञानं वा ।&lt;br&gt;&#xA;नाद्यः ।&lt;br&gt;&#xA;स्वरूपस्यैव निराकरिष्यमाणत्वात् ।&lt;br&gt;&#xA;द्वितीये ऽपि ज्ञानाश्रयतया विषयत्वं न क्वचिदिति कर्मत्वमेवाश्रयणीयम् ।&lt;br&gt;&#xA;ज्ञानकर्मत्वं च ज्ञानविषयतातिरिक्तं नास्ति ।&lt;br&gt;&#xA;ततश्च वचनजन्यज्ञानाविषयत्वमुक्तं स्यात् ।&lt;br&gt;&#xA;वृत्तिरिति च ज्ञानं तदतिरिक्तं बोध्यते ।&lt;br&gt;&#xA;न तावत्तदतिरिक्तम् ।&lt;br&gt;&#xA;प्रमाणाभावात् ।&lt;br&gt;&#xA;आद्ये तु व्याप्यत्वं न विषयत्वातिरिक्तं निरूपयितुं शक्यमिति वचनजन्यज्ञानविषयत्वमेवोक्तं स्यात् ।&lt;br&gt;&#xA;तथाच व्याघातप्रसङ्गेन नैकमपि सिद्धयतीत्याशवानाह अवाच्यमिति&lt;br&gt;&#xA;अवाच्यं वाच्यमित्युक्तवा किमित्युन्मत्तवन्मृषा ।&lt;br&gt;&#xA;अस्मच्छास्त्रस्य चौर्याय यतते स्वोक्तिदूषकः  (अनुव्याख्यानम्)१,१.१४६&lt;br&gt;&#xA;न्यायसुधा-&lt;br&gt;&#xA;अवाच्यं वचनजन्यज्ञानविषयः इत्युक्तवा पुनश्च वाच्यं वचनजन्यज्ञानविषयो भवतीत्युन्मत्तवत्स्वोक्तिदूषको व्याहतभाषी ।&lt;br&gt;&#xA;किमिति मृषा वृथैवास्मच्छास्त्रस्य वेदस्य चौर्याय निर्गुणविषयतया योजयितुं यतते ।&lt;br&gt;&#xA;नहि व्याहतभाषिणः किञ्चित्सिद्धयति ।&lt;br&gt;&#xA;उन्मत्तवच्चोरवच्चेति ।&lt;br&gt;&#xA;&lt;em&gt;३,२४३&lt;/em&gt;&lt;br&gt;&#xA;$श्रुतिसूत्रयोः सगुणविषयत्वेन न निर्विषयत्वापत्तिः$&lt;br&gt;&#xA;स्यादेतत् ।&lt;br&gt;&#xA;श्रुतिसूत्रयोस्तावदेकार्थत्वं युक्तम् ।&lt;br&gt;&#xA;अन्यथा करणेतिकर्तव्यताभावानुपपत्तेः ।&lt;br&gt;&#xA;श्रुतयश्चोपक्रमादिवशात् नित्यशुद्धबुद्धमद्वितीयं निर्गुणमेव प्रतिपादयन्त्यो निरवकाशाः प्रतीयन्ते ।&lt;br&gt;&#xA;ततस्तन्मीमांसापि तद्विषयैव ।&lt;br&gt;&#xA;तथा चान्यथानुपपत्तेयर्थाकथञ्चित् श्रुतिसूत्रयोर्निर्गुणविषयत्वमुपपादनीयम् ।&lt;br&gt;&#xA;अन्यथा विषयाभावेनाप्रामाण्यापत्तेरित्यत आह जन्मादीति&lt;br&gt;&#xA;जन्मादिकारणं यत्तत् साक्षान्नारायणाभिधम् ।&lt;br&gt;&#xA;वदन्तु श्रुतयो ब्रह्म शास्त्रं चैतत् तदर्थतः  (अनुव्याख्यानम्)१,१.१४७&lt;br&gt;&#xA;प्रवृत्तमस्त्ववाच्यं ते मैव ब्रूयाः कथञ्चन  (अनुव्याख्यानम्)१,१.१४९अब्&lt;br&gt;&#xA;&lt;em&gt;३,२४३फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;न श्रुतिसूत्रयोर्निर्विषयत्वापत्तिभयेनावाच्यस्यापि तद्विषयत्वं कल्प्यम् ।&lt;br&gt;&#xA;सगुणविषयत्वेन सविषयत्वोपपत्तेः ।&lt;br&gt;&#xA;नचोपक्रमादिवैगुण्यम् ।&lt;br&gt;&#xA;‘यतो वा इमानि भूतानि जायन्ते’ इत्यादौ साक्षाज्जन्मादिकारणत्वेन,’नारायणं महाज्ञेयम्’ इति नारायणादिशब्दोदितगुणवत्तया च&lt;br&gt;&#xA;सर्वत्र सगुणस्यैव प्रतीतेरिति भावः ।&lt;br&gt;&#xA;&lt;em&gt;३,२४५&lt;/em&gt;&lt;br&gt;&#xA;सर्वप्रमाणाविषयस्य शास्त्रविषयत्वाङ्गीकारे यो व्याघात उक्तो नासौ सुक्ष्मेक्षिकामाश्रित्य ।&lt;br&gt;&#xA;येन सुक्ष्मेक्षिकायामविद्यमानमपि दूषणं स्फुरतीति शङ्कयेत ।&lt;br&gt;&#xA;यथाऽह&lt;br&gt;&#xA;‘न चात्रातीव कर्तव्यं दोषदृष्टिपरं मनः ।&lt;br&gt;&#xA;दोषो ह्यविद्यमानो ऽपि तत्पराणां प्रदृश्यते’&lt;br&gt;&#xA;इति ।&lt;br&gt;&#xA;किन्तु स्थूलदृष्टिभिरप्ययं व्याघातः सुज्ञान इत्याशयवानाह सर्वशब्दैरिति&lt;br&gt;&#xA;सर्वशब्दैरवाच्यं तदुक्तवा तद्विषयं पुनः  (अनुव्याख्यानम्)१,१.१४९च्द्&lt;br&gt;&#xA;&lt;em&gt;३,२४६&lt;/em&gt;&lt;br&gt;&#xA;न्यायसुधा-&lt;br&gt;&#xA;उन्मत्तं व्याहतभाषिणम् ।&lt;br&gt;&#xA;$मुख्यवृत्या समन्वयप्रतिपादनमेवात्र न साङ्ख्यनिराकरणम्$&lt;br&gt;&#xA;निर्गुणे ब्रह्मणि समन्वयनिराकरणमुपसंहरति मा वद इति&lt;br&gt;&#xA;मा वदो मा विजानीहि त्यजास्मच्छास्त्रचोरताम्  (अनुव्याख्यानम्)१,१.१४९*&lt;br&gt;&#xA;न्यायसुधा-&lt;br&gt;&#xA;यतो वक्तुं ज्ञातुं च न शक्यं तस्माच्छास्त्रस्य तद्विषयत्वाग्रहो ऽपि त्याज्य इति भावः&lt;br&gt;&#xA;मा वद इति&lt;br&gt;&#xA;स्मशब्दो ऽत्राध्याहार्यः ।&lt;br&gt;&#xA;तेन च लङुपपत्तिः ।&lt;br&gt;&#xA;मा विजानीहीति माशब्दो ऽयम् ।&lt;br&gt;&#xA;अतो निर्गुणे समन्वयस्याप्रतिज्ञातत्वाद्वचनवृत्त्यैव समन्वयो ऽयमिति वाच्यत्वसमर्थनमेव प्रथमसङ्गतं न साङ्खयनिराकरणमिति सिद्धम् ।&lt;br&gt;&#xA;&lt;em&gt;३,२४८&lt;/em&gt;&lt;br&gt;&#xA;$स्वव्याख्यानदार्ढ्याय परनिराकरणं न दोषमावहति$&lt;br&gt;&#xA;ननु यथा सूत्राविवक्षितं साङ्खयनिराकरणं कुर्वतो मम दोषः तथा मन्निराकरणं कुवर्तो भवतो ऽपि कथं न दोषः स्यात् ।&lt;br&gt;&#xA;न हीदं कस्यचित्सूत्रस्यार्थतयोच्यत इत्यत आह वयमिति&lt;br&gt;&#xA;वयं त्वां श्रुतियुक्तिभ्यां बद्ध्वास्मच्छास्त्रमञ्जसा ।&lt;br&gt;&#xA;विचारयामः श्रुतिभिर्युक्तिभिश्चैव सादरम्  (अनुव्याख्यानम्)१,१.१५०&lt;br&gt;&#xA;न्यायसुधा-&lt;br&gt;&#xA;त्वामपव्याख्यातारं श्रुतियुक्तिभ्यां बद्ध्वा निराकृत्यास्मच्छास्त्रं वेदं सूत्रसूचिताभिः श्रुतिभिर्युक्तिभिश्चाञ्जसा नैरन्तर्येण सादरं च&lt;br&gt;&#xA;शिष्यैर्विचारयाम इति ।&lt;br&gt;&#xA;अनेनेदमुदितं भवति ।&lt;br&gt;&#xA;यावदापातरमणीयं परेषां व्याख्यानं शिष्याः पश्येयुः, न तावदस्मदुक्ते सूत्राणां निजार्थे ऽप्यञ्जसाऽदरं कुर्युः ।&lt;br&gt;&#xA;किमसौ सूत्रार्थः किं वायमिति सन्देहावस्कन्दनात् ।&lt;br&gt;&#xA;निराकृते त्वपव्याख्याने नैरन्तर्यादराभ्यामस्मदुक्तमेव (सूत्रा)अर्थमुपादाय शास्त्रार्थमीमांसायां निर्विचिकित्साः प्रवर्तेरन् ।&lt;br&gt;&#xA;अतो मा(नाम)भूदयं सूत्रार्थस्तथापि सूत्रार्थग्रहणोपायत्वाद्वयाकरणादावुदाहरणप्रत्युदाहरणप्रदर्शनादिवन्न कञ्चन दोषमावहति ।&lt;br&gt;&#xA;किं नाम गुणहेतुरेव भवतीति ।&lt;br&gt;&#xA;&lt;em&gt;३,२४९&lt;/em&gt;&lt;br&gt;&#xA;$अवाच्याज्ञेयादीनां श्रुत्यन्तरेण अर्थकथनम्$&lt;br&gt;&#xA;ननु यदि वाच्यमेव ब्रह्म को ऽर्थस्तर्ह्यवाच्यत्वाद्यभिधात्रीणां श्रुतिस्मृतीनामित्यतः श्रुत्यन्तरेणैव तदर्थमाह अद्भुतत्वादिति&lt;br&gt;&#xA;&lt;em&gt;३,२५०&lt;/em&gt;&lt;br&gt;&#xA;अद्भुतत्वादवाच्यं तदतर्क्याज्ञेयमेव च ।&lt;br&gt;&#xA;अनन्तगुणपूर्णत्वादित्यूदे पैङ्गिनां श्रुतिः  (अनुव्याख्यानम्)१,१.१५१अद्&lt;br&gt;&#xA;न्यायसुधा-&lt;br&gt;&#xA;आश्चर्यतमत्वात् ।&lt;br&gt;&#xA;कथमाश्चर्यतमत्वम् ।&lt;br&gt;&#xA;अनन्तगुणपूर्णत्वात् ।&lt;br&gt;&#xA;दुर्लभं ह्याश्चर्यं भवति ।&lt;br&gt;&#xA;न ह्यनन्तगुणपूर्णं सुलभम् ।&lt;br&gt;&#xA;भासनोपसम्भाषेत्यात्मनेपदम् ।&lt;br&gt;&#xA;वाच्यत्वस्योपपादितत्वात् ।&lt;br&gt;&#xA;अर्थकथनमात्रेणैवालम् ।&lt;br&gt;&#xA;श्रुत्युदाहरणं तु दार्ढ्यार्थमित्यवगन्तव्यम् ।&lt;br&gt;&#xA;&lt;em&gt;३,२५१&lt;/em&gt;&lt;br&gt;&#xA;$वाच्यस्यावच्यत्वं लोकेऽपि रूढितः सिद्धम्$&lt;br&gt;&#xA;आश्चर्यं हि वस्तु वाच्यमपि न तेन तेनाकारेण विशेषतो निर्दोष्युं शक्यते ।&lt;br&gt;&#xA;व्युत्पत्त्यभावात् ।&lt;br&gt;&#xA;वाङ्मनसयोर्व्याकुलत्वाद्वेत्यतो ऽवाच्यमित्युच्यते ।&lt;br&gt;&#xA;मुख्यातिक्रमेणामुख्यप्रयोगे किं प्रयोजनमिति चेत् ।&lt;br&gt;&#xA;स्यादयं प्रयोजनानुयोगो यद्ययं स्वतन्त्रप्रयोगः स्यात् ।&lt;br&gt;&#xA;नैतदस्ति ।&lt;br&gt;&#xA;रूढत्वात् यथोक्तम्,’रूढोपचारो रूढलक्षणोपचारो लक्षणा’ इति ।&lt;br&gt;&#xA;अन्यो ऽप्याह’मुख्यार्थबाधे तद्योगे रूढितो ऽथ प्रयोजनात्’ इति ।&lt;br&gt;&#xA;तदिदमाह अवाच्यमिति&lt;br&gt;&#xA;अवाच्यमिति लोके ऽपि वक्तयाश्चार्यतमं भुवि  (अनुव्याख्यानम्)१,१.१५१एफ़्&lt;br&gt;&#xA;&lt;em&gt;३,२५२फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;$श्रुतिव्याख्यानस्य क्रमानुल्लङ्घने निमित्तकथनम्$&lt;br&gt;&#xA;नन्वेतच्छ्रुतिव्याख्यानं सूत्रव्याख्यानानन्तरमेव कर्तव्यम् ।&lt;br&gt;&#xA;तत्रैव पूर्वपक्षश्रुतेः शङ्कितत्वात् ।&lt;br&gt;&#xA;अत्र व्याख्यानं तु न सङ्गतमिति ।&lt;br&gt;&#xA;मैवम् ।&lt;br&gt;&#xA;सूत्रपूर्वपक्षिणेवापव्याख्यात्रापि लक्षणया ब्रह्मणि समन्वयं समर्थयमानेनैतच्छ्रुतिस्मृत्युपादानस्य कर्तुमुचितत्वात् ।&lt;br&gt;&#xA;तथा चोभौ प्रतिसूत्रव्याख्यापव्याख्याप्रत्याख्यानयोरवसाने श्रुत्यादिव्याख्यानं युक्तमेवेति ।&lt;br&gt;&#xA;&lt;em&gt;३,२५३&lt;/em&gt;&lt;br&gt;&#xA;$अधिकरणोपसंहारः$&lt;br&gt;&#xA;तदेवं ब्रह्मणो वाच्यत्वाद्गतिसामान्याच्च युक्तं समन्वयसूत्रमिति सिद्धम् ।&lt;br&gt;&#xA;इति श्रीमन्न्यासुधायां ईक्षत्यधिकरणम्&lt;br&gt;&#xA;&lt;em&gt;३,२५५&lt;/em&gt;&lt;br&gt;&#xA;अथ श्रीमन्न्यायसुधायां आनन्दमयाधिकरणम्&lt;br&gt;&#xA;$अध्यायस्वरूपनिरूपणम्$&lt;br&gt;&#xA;ओं आनन्दमयो ऽभ्यासात् ओं&lt;br&gt;&#xA;अथातो ब्रह्मजिज्ञासेति यस्य ब्रह्मणो जिज्ञासा विहिता तत्स्वरूपं जन्माद्यस्य यतः शास्त्रयोनित्वादिति लक्षणप्रमाणाभ्यां&lt;br&gt;&#xA;स्वेतरसमस्तवस्तुव्यावृत्ततयावधारितम् ।&lt;br&gt;&#xA;प्रमाणस्यान्यपरत्वशङ्कया लक्षणस्यातिव्याप्तिः समन्वयसूत्रेण परिहृता ।&lt;br&gt;&#xA;ब्रह्मणश्च सकलशास्त्रप्रमाणकत्वासम्भावनाशङ्केक्षत्यधिकरणे निराकृता ।&lt;br&gt;&#xA;नहि लक्षणप्रमाणनिरूपणव्यतिरेकेण वस्तुविचारणं नामास्ति ।&lt;br&gt;&#xA;सम्भावनया तु न वरत्ववधारणार्था ।&lt;br&gt;&#xA;अप्रमाणत्वात् ।&lt;br&gt;&#xA;किन्तु यत्रासम्भावनया समीचीनयोरपि लक्षणप्रमाणयेरतथाभावशङ्कया प्रवृत्तिसङ्कोचस्तत्रैव सम्भावनोपयोगः ।&lt;br&gt;&#xA;वस्तुतस्तु लक्षणप्रमाणाभ्यामेव वस्तुव्यवस्थेत्यतो ब्रह्मस्वरूपनिरूपणे ऽवशेषाभावात्किमानन्दमयो&lt;br&gt;&#xA;ऽभ्यासादित्यादिनाध्यायेनेत्याशङ्कयाध्यायशेषस्य कृत्यमाह एवमिति&lt;br&gt;&#xA;आनन्दमयो ऽभ्यासात् । ब्ब्स्_१,१.१२ ।&lt;br&gt;&#xA;ओं आनन्दमयो ऽभ्यासात् ओं&lt;br&gt;&#xA;एवं शास्त्रावगम्यत्वे विभागेन समन्वयम् ।&lt;br&gt;&#xA;आनन्दमय इत्यादिनाध्यायेन वदत्यजः  (अनुव्याख्यानम्)१,१.१५२&lt;br&gt;&#xA;न्यायसुधा-&lt;br&gt;&#xA;सत्यम् ।&lt;br&gt;&#xA;न ब्रह्मस्वरूपनिरूपणे किमप्यवशिष्यम् ।&lt;br&gt;&#xA;तथापि तत्तु समन्वयदित्युपक्रमादितात्पर्यलिङ्गबलात्सकलस्यापि शास्त्रस्य यो ब्रह्मणि परममुख्यया वृत्त्या&lt;br&gt;&#xA;प्रतिपाद्यप्रतिपादकत्वलक्षणसमन्वयो ऽभिहितस्तमेव समन्वयं विभागेन प्रपञ्चेनानन्दमय इत्यादिनाध्यायेन वदति सूत्रकार इति न वैयर्थ्यम् ।&lt;br&gt;&#xA;तत्तु समन्वयादिति हि प्रतिज्ञामात्रेणोक्तम् ।&lt;br&gt;&#xA;तद्यावदुदाहरणत्वेन वाक्यविशेषानुपादाय विमर्शपूर्वकं पूर्वोत्तरपक्षोपालम्भसाधनाभ्यां न प्रपञ्च्यते तावदनुक्तप्रायमर्काकारित्वात् ।&lt;br&gt;&#xA;अन्यथा परो ऽपि ह्यन्यदेव समन्वयादित्युक्तवा कृती स्यात् ।&lt;br&gt;&#xA;यदि हि प्रत्ययमनुत्पाद्यैको ऽयं भूमध्यप्रदेश इति ब्रूयात् ।&lt;br&gt;&#xA;तदा परो ऽपि किं न ब्रूयात्परस्ताद्वितस्तेरिति ।&lt;br&gt;&#xA;तस्मादावश्यकं समन्वयप्रपञ्चनम् ।&lt;br&gt;&#xA;तदनेन समन्वयसूत्रेणाध्यायशेषस्य प्रपञ्च्यप्रपञ्चकभावेन सङ्गतिर्दर्शिता ।&lt;br&gt;&#xA;एवं तर्हि तदानन्तर्यमेव स्यात्कुतोव्यवधानमित्यत उक्तमेवमिति ।&lt;br&gt;&#xA;एवमीक्षत्यधिकरणव्युत्पादितन्यायेन ब्रह्मणः शास्त्रावगम्यत्वे मुख्यया वृत्त्या सकलशास्त्रप्रतिपाद्यत्वे सम्भाविते सतीति ।&lt;br&gt;&#xA;एतदुक्तं भवति ।&lt;br&gt;&#xA;सत्यं प्रपञ्चनमनन्तरप्राप्तम् तथाप्यवाच्यत्वाद्याशङ्कानिरासेन शास्त्रावगम्यत्वसम्भावनासमर्थनेन व्यवधीयते ।&lt;br&gt;&#xA;सति हि तस्मिन्न(न्नेत)स्यावसरः ।&lt;br&gt;&#xA;शब्दलेशसञ्चारासम्भवे वाक्यतात्पर्यविचारस्यानवकाशत्वात् ।&lt;br&gt;&#xA;नहि तोयाभ्यवहारासमर्थस्य मुमूर्षोः शष्कुलीभक्षणं सचेतनः सम्भावयतीति ।&lt;br&gt;&#xA;‘स्वादिष्वसर्वनामस्थाने’ इति पदसञ्ज्ञानुशासनादत्र न यतिभङ्गःशङ्कनीयः ।&lt;br&gt;&#xA;&lt;em&gt;३,२७६&lt;/em&gt;&lt;br&gt;&#xA;$पराभिमताध्यायस्वरूपपरीक्षा$&lt;br&gt;&#xA;मायावादी तूत्तरसूत्रसन्दर्भमाक्षिप्य समाधानमाह ।&lt;br&gt;&#xA;द्विरूपं हि ब्रह्मावगम्यते वेदान्तवाक्येषु ।&lt;br&gt;&#xA;नामरूपविकारोपाधिविशिष्टं तद्विपरीतं च सर्वोपाधिविवर्जितम् ।&lt;br&gt;&#xA;‘यत्र हि’द्वैतमिव भवतिऽ‘सर्वाणि रूपाणि विचिन्त्य धीरः’ इत्येवं सहस्रशो ऽविद्याविद्याविषयभेदेन ब्रह्मणो द्विरूपतां दर्शयन्ति&lt;br&gt;&#xA;वेदान्तवाक्यानि ।&lt;br&gt;&#xA;तत्राविद्यावस्थायां ब्रह्मण उपास्योपासकादिलक्षणः सर्वो व्यवहारः ।&lt;br&gt;&#xA;तत्र कानिचिद्ब्रह्मण उपासनान्यभ्युदयार्थानि ।&lt;br&gt;&#xA;कानिजिक्रममुक्तयर्थानि कानिचित्कर्मसमृद्धयर्थानि ।&lt;br&gt;&#xA;एवमपेक्षितोपाधिभेदं ब्रह्मोपास्यत्वेन निरस्तसमस्तोपाधि तु ज्ञेयत्वेनोपदिश्यत इत्यस्यार्थस्य प्रदर्शनायेत्तरग्रन्थ आरभ्यत इति ।&lt;br&gt;&#xA;&lt;em&gt;३,२७६फ़्.&lt;/em&gt;&lt;br&gt;&#xA;तदिदमनुपपन्नम् ।&lt;br&gt;&#xA;ब्रह्मणो द्वैरूप्यस्याप्रामाणिकत्वात् ।&lt;br&gt;&#xA;सर्वाण्यपि हि वेदवाक्यान्यसङ्खयेयकल्याणगुणाकरं सकलदोषगन्धविधुरमेकरूपमेव ब्रह्म नारायणाख्यं प्रतिपादयन्ति ।&lt;br&gt;&#xA;किन्तु कानिचित्सर्वज्ञत्वसर्वेश्वरत्वसर्वान्तर्यामित्वसौन्दर्यौदार्यवीर्यादिगुणविशिष्टतया ।&lt;br&gt;&#xA;कानिचिदपहतपाप्मत्वनिर्दुःखत्वप्राकृतभौतिकविग्रहरहितत्वादिदोषाभावविशिष्टतया ।&lt;br&gt;&#xA;कानिचितदिगहनताज्ञापनाय वाङ्मनसागोचरत्वाद्याकारेण ।&lt;br&gt;&#xA;कानिचित्सर्वपरिहारेण तस्यैवोपादानायाद्वितीयत्वेन ।&lt;br&gt;&#xA;कानिचित्सर्वसत्ताप्रतीतिप्रवृत्तिनिमित्तताप्रतिपत्त्यर्थं सर्वात्मकत्वेन इत्येवमाद्यनेकप्रकारैः परमपुरुषं बोधयन्ति ।&lt;br&gt;&#xA;ततो व्याकुलबुद्धयो गुरुसम्प्रदायविकला अश्रुतवेदव्याख्यातारः सर्वत्राप्येकरूपतामननुसन्दधाना वेदं छिन्दन्ति ।&lt;br&gt;&#xA;न (च)एतद्द्वैरूप्यप्रपञ्चनमुत्तरत्रोपलभ्यते ।&lt;br&gt;&#xA;नाप्यस्याविद्याविषयस्य प्रपञ्चनं मोक्षशास्त्रे ऽत्रोपयुज्यते ।&lt;br&gt;&#xA;प्रसङ्गादुच्यत इति चेन्न ।&lt;br&gt;&#xA;सर्वस्व प्रासङ्गिकत्वे प्रतिपाद्याभावप्रसङ्गात् ।&lt;br&gt;&#xA;तदिदमाभाणकं लौकिकानां नातिवर्तते’सार्थादपि तस्करा बहवः’ इति ।&lt;br&gt;&#xA;एतच्च सगुणनिर्गुणभेदं निराकुर्वताऽचार्येण निरस्तमिति नेह पुनः प्रक्रान्तम् ।&lt;br&gt;&#xA;तथाच भाष्यम् ।&lt;br&gt;&#xA;नान्यथा तददृष्टेरिति ।&lt;br&gt;&#xA;&lt;em&gt;३,२८१&lt;/em&gt;&lt;br&gt;&#xA;$प्रथमपादे प्रसिद्ध नामात्मकशब्दानां समन्वयकथनम्$&lt;br&gt;&#xA;नन्वेवमध्यायस्य समन्वयप्रतिपादनलक्षणैकार्थत्वेनैकवाक्यत्वे सति पादभेदः किन्निबन्धनः ।&lt;br&gt;&#xA;अवान्तरार्थोपाधिभेदादिति भावेनाह तत्रेति&lt;br&gt;&#xA;तत्रान्यत्र प्रसिद्धानां विष्णावेव समन्वयम् ।&lt;br&gt;&#xA;शब्दानां प्रथमे पादे &amp;hellip;  (अनुव्याख्यानम्)१,१.१५३अच्&lt;br&gt;&#xA;न्यायसुधा-&lt;br&gt;&#xA;चतुर्विधा (हि) वैदिकाः शब्दाः ।&lt;br&gt;&#xA;केचिद्ब्रह्मण्येवप्रसिद्धाः ।&lt;br&gt;&#xA;अन्ये ऽन्यत्रप्रसिद्धाः, केचिदुभयत्रप्रसिद्धाः, अपरे त्वन्यत्रैवप्रसिद्धा इति ।&lt;br&gt;&#xA;सर्वे ऽपि प्रत्येकं नामलिङ्गात्मकतया ।&lt;br&gt;&#xA;द्विविधाः ।&lt;br&gt;&#xA;साक्षाद्धर्मिवाचिनो नामात्मकाः ।&lt;br&gt;&#xA;धर्मद्वारा धर्मिणि वर्तमाना लिङ्गात्मकाः ।&lt;br&gt;&#xA;तेषु ब्रह्मणि प्रसिद्धानां समन्वयो न वक्तव्यः ।&lt;br&gt;&#xA;विवादाभावात् ।&lt;br&gt;&#xA;तत्रैव च मीमांसावतारात् ।&lt;br&gt;&#xA;तत्र वक्तव्यसमन्वयेषु त्रिविधेषु शब्देष्वन्यत्रप्रसिद्धानां नामात्मकानां शब्दानां विष्णावेव समन्वयम् ।&lt;br&gt;&#xA;तत्र प्रथमे ऽध्याये प्रथमे पादे वदत्यजः ।&lt;br&gt;&#xA;अन्येषामन्येष्विति तत्रतत्र वक्ष्यति ।&lt;br&gt;&#xA;क्रमनियमे तु हेतुरुपरिष्याद्वक्ष्यते ।&lt;br&gt;&#xA;प्रथमे स्पष्टब्रह्मलिङ्गानां द्वितीयतृतीययोरस्पष्टब्रह्मलिङ्गानां समन्वयः ।&lt;br&gt;&#xA;चतुर्थे प्रधानस्य शाब्दत्वनिराकरणमित्युक्तम् ।&lt;br&gt;&#xA;द्वितीयतृतीयपादोदाहरणवाक्यानामपि बहुलं स्पष्टब्रह्मलिङ्गत्वात् ।&lt;br&gt;&#xA;द्वितीयतृतीययेर्भेदाभावप्रसङ्गाच्च ।&lt;br&gt;&#xA;सगुणनिर्गुणप्राचुर्येण तद्भेद इति कश्चित् ।&lt;br&gt;&#xA;तन्न ।&lt;br&gt;&#xA;निराकृतत्वात् ।&lt;br&gt;&#xA;प्रधानशाब्दत्वनिरासस्येक्षत्यधिकरणानन्तर्यं विहाय विक्षेपे कारणाभावाच्च ।&lt;br&gt;&#xA;&lt;em&gt;३,२९३&lt;/em&gt;&lt;br&gt;&#xA;$आनन्दमयाधिकरणे गुणिसामान्यवाचिनां गुणवाचिनां च समन्वयः$&lt;br&gt;&#xA;नन्वत्र पादे सप्ताधिकरणानि समन्वयविभागार्थानि ।&lt;br&gt;&#xA;तत्र सप्तानां शब्दानां ब्रह्मणि समन्वयः सिद्धयेत् ।&lt;br&gt;&#xA;तत्कथमन्यत्रसिद्धानां नामात्मकानां सर्वशब्दानां समन्वयसिद्धिरत्र स्यात् ।&lt;br&gt;&#xA;अन्यथा समन्वयसूत्रेणैवालम् ।&lt;br&gt;&#xA;किमनेनात्यल्पप्रपञ्चनेनेति ।&lt;br&gt;&#xA;मैवम् ।&lt;br&gt;&#xA;एकैकत्राधिकरणे समानन्यायानमनेकशब्दराशीनां निर्णीयमानत्वात् ।&lt;br&gt;&#xA;वाक्यविशेषग्रहणस्य पूवर्पक्षविशेषोपादानस्य सिद्धान्तप्रमाणविशेषस्वीकारस्य चोदाहरणार्थत्वात् ।&lt;br&gt;&#xA;प्रत्येकं निर्णये शास्त्रस्यापर्यवसानप्रसङ्गः ।&lt;br&gt;&#xA;विश्वतोमुखता च सूत्राणां न स्यात् ।&lt;br&gt;&#xA;तर्हि निर्णेतव्यशब्दावच्छेदकोपाधयो वक्तव्याः ।&lt;br&gt;&#xA;अन्यथास्येदमुदाहरणमिति ज्ञातुमशक्यत्वात् ।&lt;br&gt;&#xA;सर्वोदाहरणत्वे च सर्वथाधिकरणान्तरानारम्भप्रसङ्गादिति ।&lt;br&gt;&#xA;सत्यम् ।&lt;br&gt;&#xA;सन्ति प्रत्यधिकरणं निर्णेतव्यार्थावच्छेदकोपाधय इत्याशयवानानन्दमयाधिकरणनिर्णेयशब्दोपाधिमाह गुणीति&lt;br&gt;&#xA;&lt;em&gt;३,२९४&lt;/em&gt;&lt;br&gt;&#xA;&amp;hellip; गुणिसामान्यवाचिनाम्  (अनुव्याख्यानम्)१,१.१५३द्&lt;br&gt;&#xA;न्यायसुधा-&lt;br&gt;&#xA;गुणवाचिनां च प्रथममाह देवः समन्वयम्  (अनुव्याख्यानम्)१,१.१५४अब्&lt;br&gt;&#xA;न्यायसुधा-&lt;br&gt;&#xA;आनन्दमयादिशब्दा हि गुणिसामान्यं वदन्ति ।&lt;br&gt;&#xA;न शतक्रत्वादिशब्देभ्य इवैतेभ्यो गुणिविशेषप्रतीतिरस्ति ।&lt;br&gt;&#xA;ते च मयट्प्रत्ययादिना ब्रह्मणे ऽन्यत्प्रत्याययन्तीति भवन्त्यन्यत्रप्रसिद्धाः ।&lt;br&gt;&#xA;गुणवाचिनस्त्वानन्दादयस्ते गुणिनि ब्रह्मणि वर्तितुं नार्हन्तीत्यन्यत्रप्रसिद्धाः ।&lt;br&gt;&#xA;गुणगुणिनोरभेदस्त्वहिकुण्डलाधिकरण एव साक्षात्सूत्रकृता वक्ष्यते ।&lt;br&gt;&#xA;अभेदे ऽपि शब्दादिसाङ्कर्याभावश्चेति ।&lt;br&gt;&#xA;&lt;em&gt;३,२९६&lt;/em&gt;&lt;br&gt;&#xA;$आनन्दमयादिपञ्चकस्य विष्णुवाचकत्वम्$&lt;br&gt;&#xA;तैत्तिरीयके स वा एष पुरुषो ऽन्नरसमय इत्यदिनान्नमयप्राणमयमनोमयविज्ञानमयानन्दमयाः पठ्यन्ते ।&lt;br&gt;&#xA;तत्र संशयः ।&lt;br&gt;&#xA;किमेते ऽन्नमयादयः परमात्मैव ।&lt;br&gt;&#xA;उत तदन्यः कश्चिदिति ।&lt;br&gt;&#xA;सर्वत्र ब्रह्मशब्दश्रवणात्तस्य च विष्णावन्यत्र च प्रयोगात् ।&lt;br&gt;&#xA;किं तावत्प्राप्तम् ।&lt;br&gt;&#xA;अन्य एवान्नमयादिशब्दार्थ इति ।&lt;br&gt;&#xA;कुतः ।&lt;br&gt;&#xA;अन्नमयादिशब्दा हि विकरवाचिनः ।&lt;br&gt;&#xA;मयट् प्रत्ययस्य विकारार्थेऽनुशासनात् ।&lt;br&gt;&#xA;विकारस्य च शरीरादिकोशेषु सम्भवात् ।&lt;br&gt;&#xA;सर्वविकारात्मकत्वेन प्रकृतौ वोपपत्तेः ।&lt;br&gt;&#xA;जीवानां वा विकाराभिमानिनामन्नमयत्वादिकं युक्तम् ।&lt;br&gt;&#xA;गौरः श्याम इत्यादिवत् ।&lt;br&gt;&#xA;अधिष्ठात्रीणां ब्रह्मादिदेवतानां वायं शब्दः सम्भवति ।&lt;br&gt;&#xA;अशनिरिन्द्र इतिवत् ।&lt;br&gt;&#xA;नच विकारत्वं परस्य ब्रह्मणः सम्भवति ।&lt;br&gt;&#xA;निर्विकारो ऽक्षरः शुद्ध इत्यादेः ।&lt;br&gt;&#xA;यद्यपि विकार इव प्राचुर्ये ऽपि मयट्प्रत्ययो ऽस्ति ।&lt;br&gt;&#xA;तथाप्यन्नमयशब्दस्तावद्विकारार्थो ऽङ्गीकार्यः ।&lt;br&gt;&#xA;‘ओषधीभ्यो ऽन्नमन्नात्पुरुषः’ इत्योषधिजनितान्नविकारं पुरुषशब्दाभिधेयं शरीरं प्रकृत्य’स वा एष पुरुषो ऽन्नमन्नरसमयः’ इत्युक्तत्वात् ।&lt;br&gt;&#xA;‘तस्येदमेव शिरः’ इत्यपरोक्षतया निर्देशात् ।&lt;br&gt;&#xA;तथाच द्वैविध्यकल्पनानुपपत्तेः सर्वत्र विकारार्थ एवाङ्गीकार्यः ।&lt;br&gt;&#xA;किञ्चान्नमयादयः पञ्च, ब्रह्म त्वेकमेव, अतः कथं तदेतैः शब्दैरुच्येत ।&lt;br&gt;&#xA;अपि चैते परस्परमन्यतया शरीरशरीरिभावेनान्तरत्वेन चोच्यन्ते ।&lt;br&gt;&#xA;नचैवं ब्रह्म भवितुमर्हति ।&lt;br&gt;&#xA;नच तर्ह्यानन्दमयो ऽस्तु ब्रह्म सर्वान्तरत्वादिति वाच्यम् ।&lt;br&gt;&#xA;विकारप्रवाहपतितत्वात् ।&lt;br&gt;&#xA;अन्नमयाद्यान्तरत्वमात्रेण सर्वान्तरत्वानिश्चयात् ।&lt;br&gt;&#xA;किञ्च ब्रह्मविदाप्नोति परमिति प्रकृतं परं ब्रह्म आनन्दमयस्य’ब्रह्म पुच्छं प्रतिष्ठा’ इत्यवयवतया प्रतीयते ।&lt;br&gt;&#xA;नचावयव एवावयवी, विरोधात् ।&lt;br&gt;&#xA;अतो न अन्नमयादयः पञ्चापि ब्रह्म किं त्वन्य एवेति ।&lt;br&gt;&#xA;एवं प्राप्ते सिद्धान्तयत्सूत्रं व्याख्याति समुद्रशायिनमिति&lt;br&gt;&#xA;समुद्रशायिनं सर्वप्रसूतिप्रसवं श्रुतिः  (अनुव्याख्यानम्)१,१.१५४च्द्&lt;br&gt;&#xA;तदेव ब्रह्म परममिति सावधृतिर्जगौ ।&lt;br&gt;&#xA;यतो ऽतो ब्रह्मशब्दस्य तत्रैव नियतत्वतः  (अनुव्याख्यानम्)१,१.१५५&lt;br&gt;&#xA;यो ऽन्नं ब्रह्मेत्यादिरूपादभ्यासात् तैत्तिरीयके ।&lt;br&gt;&#xA;अन्यासु चैतद्रूपासु शाखास्वपि सहस्रशः  (अनुव्याख्यानम्)१,१.१५६&lt;br&gt;&#xA;आनन्दमय इत्याद्यैः शब्दैर्वाच्यो हरिः स्वयम्  (अनुव्याख्यानम्)१,१.१५७अब्&lt;br&gt;&#xA;&lt;em&gt;३,२९६फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;अत्र तैत्तिरीयके’अन्यासु चतदूषासु शाखास्वपि सहस्रशः ।&lt;br&gt;&#xA;आनन्दमय इत्याद्यैः शब्दैर्वाच्यो हरिः स्वयम्’ इत्येतावताऽनन्दमयो ब्रह्मेति प्रतिज्ञाभागो व्याख्यातः ।&lt;br&gt;&#xA;तत्र तैत्तिरीयक इत्युदाहरणवाक्यग्रहणम् ।&lt;br&gt;&#xA;अन्यास्विति निर्णेतव्यव्यपदेशः ।&lt;br&gt;&#xA;एतद्रूपास्विति गुणिसामान्यगुणवाचिनामवतीष्वित्यर्थः ।&lt;br&gt;&#xA;तत्र हेतुरभ्यासादिति ।&lt;br&gt;&#xA;तद्वयाख्यानं ये ऽन्नमिति ।&lt;br&gt;&#xA;‘ये ऽन्नं ब्रह्मोपासते, ये प्राणं ब्रह्मोपासते, आनन्दं ब्रह्मणो विद्वान्, विज्ञानं ब्रह्म चेद्वेद, असद्ब्रह्मेति वेद चेत्’ इत्यन्नमयादिविषयतयोदाहृतेषु&lt;br&gt;&#xA;श्लोकेषु ब्रह्मशब्दस्याभ्यासादित्यर्थः ।&lt;br&gt;&#xA;एकविषयासकृदुक्तिर्मुख्यो ऽभ्यासः ।&lt;br&gt;&#xA;न चैवमत्रास्ति ।&lt;br&gt;&#xA;किं त्वसकृदक्तिमात्र(मितिज्ञाप)मिति शङ्कायामेकविषयताप्यस्तीति ज्ञापयितुमित्यादेरित्यनुक्तवा इत्यादिरूपादित्युक्तम् ।&lt;br&gt;&#xA;अन्नमयादिविषयत्वेन ब्रह्मशब्दस्य श्रुतत्वादित्युक्तं भवति ।&lt;br&gt;&#xA;ब्रह्मशब्देन कथमयं निश्चय इत्यत आह ब्रह्मशब्दस्येति&lt;br&gt;&#xA;तदपि कुत इत्यत आह श्रुतिरिति&lt;br&gt;&#xA;‘तदेव ब्रह्म परमम्’ इति सावधृतिः श्रुतिः विष्णुमेव ब्रह्मशब्दवाच्यं जगौ यतो ऽत इति योजना ।&lt;br&gt;&#xA;तत्रापि तदिति परामर्शविषयो विष्णुरिति कुत इत्यत उक्तम् समुद्रशायिनमिति&lt;br&gt;&#xA;व्याख्यातमेतत्प्रथमसूत्रे ।&lt;br&gt;&#xA;&lt;em&gt;३,३०४&lt;/em&gt;&lt;br&gt;&#xA;$आनन्दमयशब्दस्य अन्नमयाद्युपलक्षणत्वम्$&lt;br&gt;&#xA;नन्वानन्दमय इत्येव सूत्रे प्रतिज्ञा, तत्कथमानन्दमय इत्याद्यैरिति व्याख्यानमित्यत आह उपलक्षणत्वमिति&lt;br&gt;&#xA;उपलक्षणत्वं शब्दानामानन्दमयपूर्विणाम्  (अनुव्याख्यानम्)१,१.१५७च्द्&lt;br&gt;&#xA;न्यायसुधा-&lt;br&gt;&#xA;आनन्दमयश्चासौ पूर्वश्च स एषामस्ति त आनन्दमयपूर्विणस्तेषाम् ।&lt;br&gt;&#xA;स्यादयं व्याख्यानव्याख्येययोर्विसंवादो यद्यत्रानन्दमयशब्दः स्वमात्रस्य ग्राहकः स्यात् ।&lt;br&gt;&#xA;न चैवम् ।&lt;br&gt;&#xA;किं त्वत्रानन्दमयशब्दस्य समानन्यायानामन्नमयादिशब्दानामुपलक्षणकत्वम् ।&lt;br&gt;&#xA;एवमुत्तरत्राप्याकाशादिशब्दानामपि ।&lt;br&gt;&#xA;स्वसमानन्यायशब्दान्तरोपलक्षणत्वमवगन्तव्यमिति ।&lt;br&gt;&#xA;अजहल्लक्षणा चैषा ।&lt;br&gt;&#xA;तेनानन्दमयस्य त्यागो न मन्तव्यः ।&lt;br&gt;&#xA;अत एव विकारशब्दादित्याद्याक्षेपाणां तत्परिहाराणां स्वतन्त्रयुक्तीनां चोपलक्षणत्वं द्रष्टव्यम् ।&lt;br&gt;&#xA;&lt;em&gt;३,३०७&lt;/em&gt;&lt;br&gt;&#xA;$यथाश्रुतग्रहणे सूत्राणां सर्वतोमुखत्वानुपपत्तिः$&lt;br&gt;&#xA;स्यादेतत् ।&lt;br&gt;&#xA;मुख्यार्थबाधे तद्योगे प्रयोजने च सति लक्षणा दृष्टा ।&lt;br&gt;&#xA;तदत्र वाचकशब्दप्रयोगे सम्भवति किं लाक्षणिकशब्दप्रयोगे प्रयोजनं सूत्रकारस्य ।&lt;br&gt;&#xA;नचेयं रूढलक्षणा ।&lt;br&gt;&#xA;येन प्रयोजनानपेक्षेत्यत आह सूत्रस्येति&lt;br&gt;&#xA;सूत्रस्याल्पाक्षरत्वेन सर्वशाखाविनिर्णये ।&lt;br&gt;&#xA;पुनश्च प्रापकाद्धेतोस्तत्राधिकरणान्तरम्  (अनुव्याख्यानम्)१,१.१५८&lt;br&gt;&#xA;न्यायसुधा-&lt;br&gt;&#xA;यदि मुख्य एव प्रयोगः क्रियते ।&lt;br&gt;&#xA;तदान्नमयप्राणमयमनोमयविज्ञानमयानन्दमया इत्येव प्रयोक्तव्यं स्यात् ।&lt;br&gt;&#xA;तथाच सूत्रस्याल्पाक्षरत्वलक्षणं हीयेत ।&lt;br&gt;&#xA;श्रुत्या ऽर्थाद्वा ज्ञायमानस्यार्थस्यावचनं ह्यल्पाक्षरत्वम् ।&lt;br&gt;&#xA;अयं चार्थो ऽर्थोज्ज्ञायत इति वक्ष्यामः ।&lt;br&gt;&#xA;अतः सूत्रस्याल्पाक्षरत्वेन प्रयोजनेन लाक्षणिकप्रयोगः सूत्रकारस्येति ।&lt;br&gt;&#xA;&lt;em&gt;३,३०८&lt;/em&gt;&lt;br&gt;&#xA;ननु सूत्रे यथाश्रुतमेव चेद् गृह्यते तदा कीदृशो दोषो येन लक्षणा व्याख्यातव्येत्यत आह सर्वेति&lt;br&gt;&#xA;प्रवृत्तत्वादिति शेषः ।&lt;br&gt;&#xA;यदि हि सूत्रे श्रुतमात्रं गृह्येत तदा सूत्रशतेन वाक्यशतसमन्वय एव सिद्धयेत् ।&lt;br&gt;&#xA;नतु सर्वशाखानिर्णयः ।&lt;br&gt;&#xA;सर्वशाखानिर्णयार्थं प्रवृत्तशनि चैतानि ।&lt;br&gt;&#xA;सूत्रान्तराभावात् ।&lt;br&gt;&#xA;अतः सर्वशाखानिर्णायकत्वस्यान्यथानुपपत्त्या यथाश्रुतमात्रपरित्यागेन लक्षणा व्याख्येयेति गम्यते ।&lt;br&gt;&#xA;लक्षणाऽश्रयणे हि सर्वशाखानिर्णयः सिद्धयतीति ।&lt;br&gt;&#xA;ननु यथा यथाश्रुतग्रहणे बाधकमस्ति सूत्राणां विश्वतोमुखत्वासम्भवः तथोपलक्षणाऽश्रयणे ऽपि बाधकसद्भावः समानः ।&lt;br&gt;&#xA;आनन्दमयशब्देनान्नमयादीनामिव सर्वशब्दानामुपलक्षयितुं शक्यत्वेनोत्तराधिकरणारम्भानुपपत्तेरिति चेत् ।&lt;br&gt;&#xA;किं समानन्यायशब्दान्तरविषयाधिकरणानारम्भप्रसङ्गो बाधकः ।&lt;br&gt;&#xA;किंवा न्यायान्तरविषयशब्दान्तरगोचराधिकरणानरम्भप्रसङ्गः ।&lt;br&gt;&#xA;नाद्यः ।&lt;br&gt;&#xA;इष्टत्वात् ।&lt;br&gt;&#xA;न द्वितीयः ।&lt;br&gt;&#xA;वैषम्यात् ।&lt;br&gt;&#xA;अन्नमयादयो हि समानन्यायतया सम्बन्धेनोपलक्षणतया गृह्यन्ते ।&lt;br&gt;&#xA;तदितरेषां तूपलक्षणायां कः सम्बन्धः ।&lt;br&gt;&#xA;नहि सम्बन्धेन विना लक्षणा दृष्टा ।&lt;br&gt;&#xA;शब्दत्वेन सन्दिग्धत्वेन चोपलक्षणमुपप्लवः ।&lt;br&gt;&#xA;तथा सति तत्तु समन्वयादित्यनेनैव पूर्णत्वात् ।&lt;br&gt;&#xA;अथ समानन्यायविषयत्वे ऽप्यधिकरणान्तरारम्भो दृश्यते ।&lt;br&gt;&#xA;उपलक्षणपक्षे स न स्यादित्यापाद्यत इत्यत आह पुनश्चेति&lt;br&gt;&#xA;तत्र पूर्वाधिकरणव्युत्पादिन्यायविषये ऽप्यर्थे यदधिकरणान्तरमारभ्यते&lt;br&gt;&#xA;तत्पूर्वाधिकरणन्यायाच्छादकाधिकाशङ्कालक्षणात्पुनरधिकरणान्तरारम्भप्रापकाद्धेतोर्विद्यमानाद्युज्यते ।&lt;br&gt;&#xA;इदमुक्तं भवति ।&lt;br&gt;&#xA;समाने ऽपि न्याये पुनरधिकरणान्तरारम्भान्यथानुपपत्त्या यथाश्रुत एव सूत्रार्थ इति यदुक्तं तन्न ।&lt;br&gt;&#xA;अन्यथोपपत्तेः ।&lt;br&gt;&#xA;अधिकाशङ्कया तन्न्यायविषयत्वाभावे परेणाशङ्किते ऽधिकाशङ्कानिराकरणेन पुनस्तन्न्यायविषयत्वप्रदर्शनार्थत्वादधिकरणान्तरारम्भस्य ।&lt;br&gt;&#xA;विश्वतोमुखत्वभङ्गस्तु निरवकाश इति लक्षणाऽश्रयणमेव न्याय्यमिति ।&lt;br&gt;&#xA;&lt;em&gt;३,३१०&lt;/em&gt;&lt;br&gt;&#xA;ननु सर्वशाखानिर्णायकत्वमेवैषां सूत्राणां नास्ति ।&lt;br&gt;&#xA;सर्वशाखानां कार्यनिष्ठत्वेनाब्रह्मविषयत्वात् ।&lt;br&gt;&#xA;ब्रह्मनिष्ठस्तु वेदान्तभागो ऽल्पीयान् विनापि लक्षणाऽश्रयणेन यथाश्रुतार्थैः सूत्रैः शक्यो निर्णेतुमिति किं लक्षणाऽश्रयणेनेत्यत आह सर्वे वेदा इति&lt;br&gt;&#xA;सर्वे वेदा आमनन्ति यत् पदं त्विति हि श्रुतिः  (अनुव्याख्यानम्)१,१.१५९अब्&lt;br&gt;&#xA;न्यायसुधा-&lt;br&gt;&#xA;सर्वेषामपि वेदानां ब्रह्मनिष्ठतामाहेति शेषः ।&lt;br&gt;&#xA;$सूत्रे आनन्दमयस्यैव निर्देशे कारणम्$&lt;br&gt;&#xA;यद्यत्रोपलक्षणमभिप्रेतं स्यात्तदा प्रथमप्राप्तत्वादन्नमयशब्दमेवोपादद्यात् ।&lt;br&gt;&#xA;आनन्दमयशब्दं तूपाददत्सूत्रकारस्तन्मात्रविवक्षां सूचयतीत्यत आह आनन्दमयेति&lt;br&gt;&#xA;आनन्दमयरूपे तु ब्रह्मणः पुच्छतोक्तितः  (अनुव्याख्यानम्)१,१.१५९च्द्&lt;br&gt;&#xA;समस्ताब्रह्मताप्राप्तेरानन्दमयनाम हि  (अनुव्याख्यानम्)१,१.१६०अब्&lt;br&gt;&#xA;न्यायसुधा-&lt;br&gt;&#xA;अन्नमयादीनामब्रह्मत्वे विकारशब्दः साधारणोपपत्तिः ।&lt;br&gt;&#xA;आनन्दमयरूपे तु ब्रह्मविदाप्नोति परमित्युक्तस्य’ब्रह्म पुच्छं प्रतिष्ठा’ इति पुच्छत्वोक्तया समस्तस्यावयविन&lt;br&gt;&#xA;आनन्दमयस्याब्रह्मत्वप्राप्तिरधिकाप्युपपत्तिरस्तीत्यतो ऽत्रावहितैर्भवितव्यमिति ज्ञापयितुमानन्दमयनाम गृहीतं सूत्रकृतेत्यन्यथोपपत्तिरुक्ता&lt;br&gt;&#xA;भव(ती)ति ।&lt;br&gt;&#xA;यद्यानन्दमयो ब्रह्म स्यात्तदा तदवयवस्य समस्ताया मुख्याया आब्रह्मतायाः सम्यग्ब्रह्मताया अप्राप्तेरिति वा ।&lt;br&gt;&#xA;ततश्च तद्वेदनात्परप्राप्तिः श्रुता बाध्येतेति ।&lt;br&gt;&#xA;नन्वन्नमये ऽप्यधिकानुपपत्तिरस्ति ।&lt;br&gt;&#xA;‘ओषधीभ्यो ऽन्नम् ।&lt;br&gt;&#xA;अन्नात्पुरुषः ।&lt;br&gt;&#xA;स वा एष पुरुषो ऽन्नरसमयः’ इति ।&lt;br&gt;&#xA;‘तस्येदमेव शिरः’ इति च ।&lt;br&gt;&#xA;मैवम् ।&lt;br&gt;&#xA;अस्यापि विकारोपपादकत्वेन तदन्तर्भावात् ।&lt;br&gt;&#xA;यद्वा अथातो ब्रह्मजिज्ञासेति जिज्ञास्यतयोक्तस्य ब्रह्मणः पुच्छत्वोक्तया समस्ताब्रह्मताप्राप्तेरानन्दमयविचारस्य प्रकृतेन&lt;br&gt;&#xA;सङ्गतत्वादानन्दमयनामग्रहणमिति योज्यम् ।&lt;br&gt;&#xA;&lt;em&gt;३,३११&lt;/em&gt;&lt;br&gt;&#xA;$आनन्दमयशब्दस्य अन्नमयाद्युपलक्षणत्वेकारणान्तरम्$&lt;br&gt;&#xA;ननु सूत्राणामुपलक्षणत्वाभावे सर्वशाखानिर्णयाभावप्रसङ्गेनास्तूपलक्षणत्वम् ।&lt;br&gt;&#xA;आनन्दमयशब्दस्यान्नमयाद्युपलक्षणत्वमित्ययं विशेषः कुत इत्यत आह ब्रह्मशब्दस्येति&lt;br&gt;&#xA;ब्रह्मशब्दस्य चाभ्यासात् पञ्चरूपादिषु स्फुटम्  (अनुव्याख्यानम्)१,१.१६०च्द्&lt;br&gt;&#xA;न्यायसुधा-&lt;br&gt;&#xA;आनन्दमयस्य ब्रह्मत्वे हि हेतुत्वेन(यो) ब्रह्मशब्दाभ्यासो ऽभिहितः सो ऽन्नमयादिष्वपि समानः ।&lt;br&gt;&#xA;तथाचान्नमयादीनामब्रह्मत्वे ऽनैकान्तिकः कथमानन्दमयस्यापि ब्रह्मत्वं साधयेत् ।&lt;br&gt;&#xA;अतो ऽन्नमयादिसाधारणं ब्रह्मशब्दाभ्यासं हेतुत्वेन वदता सूत्रकारेण तेषामपि पक्षत्वमङ्गीकृतमिति ज्ञायते ।&lt;br&gt;&#xA;चशब्देन’अस्मिन्नस्य च&lt;br&gt;&#xA;तद्योगं शास्तीत्यादिहेतूनामपि साधारण्यं सूचयति ।&lt;br&gt;&#xA;आदिग्रहणादानन्दादीनां ग्रहणम् ।&lt;br&gt;&#xA;तस्मादुक्त एव सूत्रार्थ इति ।&lt;br&gt;&#xA;&lt;em&gt;३,३१३&lt;/em&gt;&lt;br&gt;&#xA;$पुच्छत्वाभिधानेऽपि पूर्णत्वावयवित्वाविरोधः$&lt;br&gt;&#xA;नन्वानन्दमयस्य कथं ब्रह्मत्वम् ।&lt;br&gt;&#xA;ब्रह्म पुच्छमिति ब्रह्मणस्तत्पुच्छत्वाभिधानात् ।&lt;br&gt;&#xA;नच ब्रह्मशब्दो ऽन्यपरः ।&lt;br&gt;&#xA;तथा सत्यत्रैवानैकान्त्यापत्तेः ।&lt;br&gt;&#xA;नच निरपवादो ब्रह्मशब्दो हेतुः न ब्रह्मशब्दमात्रमिति वाच्यम् ।&lt;br&gt;&#xA;ब्रह्म पुच्छमित्यत्राप्यपवादाभावात् ।&lt;br&gt;&#xA;ब्रह्मावयवत्वमिति चेन्न ।&lt;br&gt;&#xA;अद्याप्यानन्दमयस्य ब्रह्मत्वासिद्धेरिति ।&lt;br&gt;&#xA;अत्र प्रष्टव्यम् ।&lt;br&gt;&#xA;किमवयवस्य पूर्णत्वे ऽवयविनः पूर्णत्वं नोपपद्यत इत्यभिप्रायः ।&lt;br&gt;&#xA;किं वाऽनन्दमस्यावयविनः पूर्णत्वे तदवयवस्य पूर्णत्वाभावापादनम् ।&lt;br&gt;&#xA;उतावयवावयविनोर्भेदादवयवस्य रमात्मत्वेप नावयविनस्तत्त्वमिति ।&lt;br&gt;&#xA;अत्र दोषमाह ब्रह्मतेति&lt;br&gt;&#xA;ब्रह्मतावयवे ऽपि स्यात् तथावयविनि स्वतः ।&lt;br&gt;&#xA;यथैव कृष्णकेशस्य कृष्णस्य ब्रह्मताखिला  (अनुव्याख्यानम्)१,१.१६१&lt;br&gt;&#xA;दर्शिता चैव पार्थाय निःसीमाः शक्तयो ऽस्य हि  (अनुव्याख्यानम्)१,१.१६२अब्&lt;br&gt;&#xA;न्यायसुधा-&lt;br&gt;&#xA;यदावयवे ऽपि ब्रह्मता तथा सत्यवयविनि सा स्वतो ऽनायसेन स्यात् ।&lt;br&gt;&#xA;अवयविनो ऽवयवापेक्षया महत्त्वस्य दृष्टत्वात् ।&lt;br&gt;&#xA;ततश्चावयवस्य पूर्णत्वे ऽवयविनः पूर्णत्वानुपपत्तिरिति विरुद्धमेतत् ।&lt;br&gt;&#xA;द्वितीये व्याप्त्यभावं दर्शयति यथैवेति&lt;br&gt;&#xA;एतच्च’उद्बबर्हात्मनः केशौ’ इत्यादिना पुराणे प्रसिद्धम् ।&lt;br&gt;&#xA;अखिला निरुपचरिता ।&lt;br&gt;&#xA;तथाऽनन्दमयावयवस्यापि भविष्यतीति शेषः ।&lt;br&gt;&#xA;अत्र प्रमाणमाह दर्शिता चेति&lt;br&gt;&#xA;पार्थदर्शनं च द्यावापृथिव्योरित्यादि तद्वाक्यादवगम्यते ।&lt;br&gt;&#xA;चशब्दः पुराणाद्युक्तिसमुच्चयार्थः ।&lt;br&gt;&#xA;एवशब्दस्त्वेवं प्रमितैव न वाङ्मात्रेणोच्यत इति सम्बद्धयते ।&lt;br&gt;&#xA;ननु लोके यो ऽवयवः स परिच्छिन्नो दृष्टस्तत्कथमेतदित्यतः परमेश्वरस्याघटितघटकतया सर्वत्राप्रतिबद्धया शक्तयान्यत्रादृष्टमपि घटते कात्र&lt;br&gt;&#xA;कथन्तेत्याह निःसीमा इति&lt;br&gt;&#xA;सीमसीमे स्त्रियामुभे इति सीमन् शब्दपर्यायसीमाशब्दोत्तरपदो ऽयं समासः ।&lt;br&gt;&#xA;सीमन्शब्दोत्तरपदत्वे ऽपि डाबुभाभ्यामन्यतरस्यामिति साधु ।&lt;br&gt;&#xA;तृतीये ऽप्येतदेवोत्तरम् ।&lt;br&gt;&#xA;निःसीमा इति ।&lt;br&gt;&#xA;हिशब्दो हेतौ ।&lt;br&gt;&#xA;शिरो नारायण इत्यादिप्रसिद्धिद्योतको वा ।&lt;br&gt;&#xA;&lt;em&gt;३,३१८&lt;/em&gt;&lt;br&gt;&#xA;स्यादेतत् ।&lt;br&gt;&#xA;ब्रह्मशब्दबलेनान्नमयादीनां विष्णुत्वं न निश्चेतुं शक्यते ।&lt;br&gt;&#xA;‘ऋतं सत्यं परं ब्रह्म पुरुषं कृष्णपिङ्गलम् ।&lt;br&gt;&#xA;ऊर्ध्वरेतं विरूपाक्षं शङ्करं नीललोहितम्’&lt;br&gt;&#xA;इति तापनीयवाक्ये रुद्रे ऽपि परम्ब्रह्मशब्दश्रवणादित्यतः पूर्वोत्तरार्धे भिन्नविषयतया व्याख्याति ऋतमिति&lt;br&gt;&#xA;ऋतं सत्यं परं ब्रह्म पुरुषं कृष्णपिङ्गलम्  (अनुव्याख्यानम्)१,१.१६२च्द्&lt;br&gt;&#xA;विष्ण्वाख्यमुक्तमन्यत्र ह्यूर्ध्वरेतं च तत् प्रति ।&lt;br&gt;&#xA;विरूपाक्षाख्यमवरं ब्रह्मोक्तं तद्व्रते स्थितम्  (अनुव्याख्यानम्)१,१.१६३&lt;br&gt;&#xA;न्यायसुधा-&lt;br&gt;&#xA;इति पूर्वार्धे विष्ण्वाख्यं परम्ब्रह्मोक्तमिति योजना ।&lt;br&gt;&#xA;अन्यत्र उत्तरार्धे विरूपाक्षाख्यमुक्तमिति पूर्वोत्तरार्धयोर्भिन्नविषयत्वमुक्तम् ।&lt;br&gt;&#xA;भिन्नविषयत्वे ऽन्वयः कथमित्यत उक्तं तत्प्रत्यूर्ध्वरेतमिति ।&lt;br&gt;&#xA;अनेन ऋतमित्यादीनि द्वितीयान्तान्यूर्ध्वरेतसमित्यादीनि प्रथमान्तानीत्युक्तं भवति ।&lt;br&gt;&#xA;तर्हि नपुंसकलिङ्गप्रयोगः कथमित्यत उक्तमपरं ब्रह्मेति ।&lt;br&gt;&#xA;अमुख्यया वृत्त्या जीवे ऽपि ब्रह्मशब्दसद्भावात्तदपेक्षया नपुंसकलिङ्गमिति ।&lt;br&gt;&#xA;तत्प्रत्यूर्ध्वरेतमिति विवृणोति तद्व्रते स्थितमिति&lt;br&gt;&#xA;एकविषयतया प्रतीयमानयोः पूर्वोत्तरार्धयोः कुतो भिन्नविषयता कल्प्यत इत्यत आह समानेति&lt;br&gt;&#xA;समानाधिकृतत्वं चेदुत्तरं नीललोहितम् ।&lt;br&gt;&#xA;कृष्णपिङ्गलरूपेण पुनरुक्तं भविष्यति  (अनुव्याख्यानम्)१,१.१६४&lt;br&gt;&#xA;&lt;em&gt;३,३१९&lt;/em&gt;&lt;br&gt;&#xA;न्यायसुधा-&lt;br&gt;&#xA;समानमेकमधिकृतमधिकरणं विषयो ययोः पूवोत्तराधर्योस्ते समानाधिकृते तयोर्भावः ।&lt;br&gt;&#xA;यदि पूर्वोत्तरार्धयोरेकविषयत्वं स्यात्तदोत्तरम् उत्तरार्धोक्तं नीललोहितम् कृष्णपिङ्गलरूपेण पूर्वार्धोक्तेन निमित्तेन पुनरुक्तं भविष्यति ।&lt;br&gt;&#xA;कृष्णपिङ्गलनीललोहितशब्दयोरेकार्थत्वात् ।&lt;br&gt;&#xA;अतः प्रतीतमप्येकविषयत्वं परित्यज्य भिन्नविषयत्वग्रहणं न्याय्यमिति ।&lt;br&gt;&#xA;किञ्च ब्रह्माधिपतिर्ब्रह्मणे ऽधिपतिरित्युत्तरवाक्ये ब्रह्म अधिपतिर्यस्य रुद्रस्य असौ ब्रह्माधिपतिरिति रुद्रस्य ब्रह्म अधिपतिः प्रतीयते ।&lt;br&gt;&#xA;यस्य चाधिपतिरस्ति कथं तस्य परब्रह्मता स्यादित्यतश्च पूर्वार्धो न रुद्रविषय इत्याशयवानाह ब्रह्माधिपतिरिति&lt;br&gt;&#xA;&lt;em&gt;३,३२०&lt;/em&gt;&lt;br&gt;&#xA;ब्रह्माधिपतिरित्यत्र तापनीयश्रुतौ पुरः  (अनुव्याख्यानम्)१,१.१६५अब्&lt;br&gt;&#xA;न्यायसुधा-&lt;br&gt;&#xA;ऋतं सत्यमिति वाक्यं यद्गतम् अत्र तापनीयश्रुतौ ऋतमित्यस्मात्पुरः पुरतः उपरिष्यादिति यावत् ।&lt;br&gt;&#xA;ब्रह्माधिपतिरिति रुद्रस्य पराधीनताप्रतिपादकं पदमस्तीति योजना ।&lt;br&gt;&#xA;स्यादेवं यदि ब्रह्माधिपतिशब्दस्य बहुव्रीहित्वं स्यात् ।&lt;br&gt;&#xA;न चैवम् ।&lt;br&gt;&#xA;षष्ठीतत्पुरुषे कर्मधारये वा सम्भवति बहुव्रीहित्वनिश्चायकाभावादित्यत आह स्वरितेति&lt;br&gt;&#xA;स्वरितब्रह्मशब्दान्तं बहुव्रीहित्वमेष्यति  (अनुव्याख्यानम्)१,१.१६५च्द्&lt;br&gt;&#xA;न्यायसुधा-&lt;br&gt;&#xA;यस्माद्ब्रह्माधिपतिप्रातिपदिकं स्वतिरब्रह्मशब्दान्तं तस्माद्बहुव्रीहित्वमेव प्राप्नोति ।&lt;br&gt;&#xA;न समासान्तरत्वम् ।&lt;br&gt;&#xA;तथात्वे ऽन्तोदात्तत्वेनानुदात्तं पदमेकवर्जमित्यस्य प्रसङ्गेन पूर्वपदस्य (स्वरितान्तता) स्वरितपूर्वपदान्तता न स्यात् ।&lt;br&gt;&#xA;अथवोद्ग्रन्थमेव पूर्वोक्तमर्थमुक्तवोक्तशङ्कोत्तरत्वेन समस्तो ऽपि श्लोको योज्यः ।&lt;br&gt;&#xA;यद्यपि बहुव्रीहित्वं पूर्वसिद्धमेव ।&lt;br&gt;&#xA;तथापि तन्निश्चयापेक्षयैष्यतीति प्रयोगः ।&lt;br&gt;&#xA;ननु पूर्वपदान्तस्वरस्य स्वरितत्वे ऽपि कुतो बहुव्रीहित्वमिति चेत् ।&lt;br&gt;&#xA;उदाहरणदर्शनादित्याह स्वाहेति&lt;br&gt;&#xA;स्वाहेन्द्रशत्रुवर्धस्व यद् बहुव्रीहितामगात् ।&lt;br&gt;&#xA;महाव्याकरणे सूत्रमिति स्वरविनिर्णये  (अनुव्याख्यानम्)१,१.१६६&lt;br&gt;&#xA;न्यायसुधा-&lt;br&gt;&#xA;यद्यस्मात्स्वाहेन्द्रशत्रुर्वधस्वेत्यत्रेन्द्रशत्रुप्रातिपदिकं स्वरितेन्द्रशब्दान्तं बहुव्रीहितां प्राप्तं तस्मादिदमपि तथाविधं बहुव्रीहिरेवेति ।&lt;br&gt;&#xA;&lt;em&gt;३,३२७&lt;/em&gt;&lt;br&gt;&#xA;इन्द्रशत्रुप्रातिपदिकस्यापि कृतो बहुव्रीहित्वम् ।&lt;br&gt;&#xA;षष्ठीसमासत्वसम्भवादित्यत आह तस्मादिति&lt;br&gt;&#xA;तस्मादस्येन्द्र एवाभूच्छत्रुरित्युत्तरश्रुतेः  (अनुव्याख्यानम्)१,१.१६६*&lt;br&gt;&#xA;&lt;em&gt;३,३२८&lt;/em&gt;&lt;br&gt;&#xA;न्यायसुधा-&lt;br&gt;&#xA;यस्मादिन्द्रशब्दः स्वरितान्त उपात्तस्तस्मात् ।&lt;br&gt;&#xA;मन्त्रस्याभिमतस्वरहीनतादोषात् ।&lt;br&gt;&#xA;अस्य वृत्तस्येन्द्रः शत्रुः शातयिताभवत् ।&lt;br&gt;&#xA;न पुनस्त्वष्टुरभिप्रायानुसारेणेन्द्रस्य शत्रुरभवत् ।&lt;br&gt;&#xA;इत्युत्तरवाक्यबलादिदं ज्ञायते यदिन्द्रशत्रुप्रातिपदिकं बहुव्रीहिनर् तत्पुरुष इति ।&lt;br&gt;&#xA;तथा चाहुः&lt;br&gt;&#xA;‘मन्त्रो हीनः स्वरतो वर्णतो वा मिथ्याप्रयुक्तो न तमर्थमाह ।&lt;br&gt;&#xA;स वाग्वज्रो यजमानं हिनस्ति यथेन्द्रशत्रुः स्वरतो ऽपराधात्’&lt;br&gt;&#xA;इति ।&lt;br&gt;&#xA;&lt;em&gt;३,३३३&lt;/em&gt;&lt;br&gt;&#xA;न केवलं पूर्वपदान्तस्वरितत्वे बहुव्रीहित्वमुदाहरणबलादुदाहरणे ऽप्युत्तरश्रुतिबलात्कल्प्यते ।&lt;br&gt;&#xA;किं नामानुशासनमप्येवमस्तीत्याह पूर्वान्तस्वरित इति&lt;br&gt;&#xA;पूर्वान्तस्वरिते पुंसोर्बहुव्रीहित्वमेष्यति ।&lt;br&gt;&#xA;महाव्याकरणे सूत्रमिति स्वरविनिर्णये  (अनुव्याख्यानम्)१,१.१६७&lt;br&gt;&#xA;न्यायसुधा-&lt;br&gt;&#xA;पुंसोः पुंलिङ्गयोः समस्यमानयोः पूर्वपदान्ते स्वरे स्वरिते सति तत्समासप्रातिपदिकं बहुव्रीहित्वमेष्यतीति सूत्रार्थः ।&lt;br&gt;&#xA;अत्र केचिद्वयभिचारमुद्भावयन्ति तदसत् ।&lt;br&gt;&#xA;सामान्यलक्षणप्राप्तं हि पुनर्विशेषणलक्षणैरपोद्यत इति व्याकरणप्रक्रिया ।&lt;br&gt;&#xA;यथोक्तम् ।&lt;br&gt;&#xA;सामान्यविशेषवता लक्षणेनेति ।&lt;br&gt;&#xA;तत्र विशेषलक्षणान्यपर्यालोच्य सामन्यालक्षणे व्यभिचारोद्भावनं कथं युज्यते ।&lt;br&gt;&#xA;किञ्चानेन सूत्रेण बहुव्रीहौ पूर्वपदे प्रकृतिस्वरत्वमुपलक्ष्यते ।&lt;br&gt;&#xA;ब्रह्मेन्द्रशब्दयोः स्वरितान्तत्वात् ।&lt;br&gt;&#xA;तथाच कुतो व्यभिचारः ।&lt;br&gt;&#xA;यथाऽह पाणिनिः ।&lt;br&gt;&#xA;बहुव्रीहौप्रकृत्या पूर्वपदमिति ।&lt;br&gt;&#xA;अत एव स्वरविनिर्णय इत्याह ।&lt;br&gt;&#xA;अन्यथा समासनिर्णय इत्यवक्ष्यत् ।&lt;br&gt;&#xA;अपिच सन्देहे सति स्वरेण समासनिर्णयार्थमिदमुच्यते ।&lt;br&gt;&#xA;यथोक्तम् ।&lt;br&gt;&#xA;असन्देहं प्रयोजनं व्याचक्षाणेन भाष्यकृता स्थूलपृषतीमनड्वाहीमालभेतेत्यत्र स्थूलपृषतीशब्दे तत्पुरुषबहुव्रीहिसन्देहं व्युत्पाद्य यदि&lt;br&gt;&#xA;पूर्वपदप्रकृतित्वं बहुव्रीहिः तदा यदि समासान्तोदात्तत्वं तदा तत्पुरुष इत्यादि ।&lt;br&gt;&#xA;तथाचासन्दिग्धे व्यभिचारोद्भावनमसङ्गतमिति ।&lt;br&gt;&#xA;ननु पूर्वान्तस्वरित इति कथम् ।&lt;br&gt;&#xA;सामर्थ्याभावेन समासानुपपत्तेरिति ।&lt;br&gt;&#xA;मैवम् ।&lt;br&gt;&#xA;समासप्रातिपदिके पूर्वान्तस्वरिते सतीति व्याख्यानात् ।&lt;br&gt;&#xA;तथापि स्वरितपूर्वान्त इति स्यात् ।&lt;br&gt;&#xA;बहुव्रीहौ विशेषणस्य पूर्वनिपातात् ।&lt;br&gt;&#xA;न ।&lt;br&gt;&#xA;विशेषणविशेष्यभावस्य कामचारित्वात् ।&lt;br&gt;&#xA;आहिताग्न्यादित्वाद्वेति ।&lt;br&gt;&#xA;&lt;em&gt;३,३५१&lt;/em&gt;&lt;br&gt;&#xA;एवं पुनरुक्तिप्रसङ्गेनोत्तरवाक्यबलेन च’ऋतं सत्यमिति पूर्वोत्तरार्धयोर्भिन्नविषयत्वमुपपाद्य सङ्क्षेपेण व्याख्यातं वाक्यं विस्तरेण&lt;br&gt;&#xA;व्याख्याति ऋतमिति&lt;br&gt;&#xA;ऋतं सत्यं परं ब्रह्मेत्याद्युद्देश्यद्वितीयका ।&lt;br&gt;&#xA;विभक्तिरूर्ध्वरेतादिः प्रथमा रुद्रगोचरा  (अनुव्याख्यानम्)१,१.१६८&lt;br&gt;&#xA;न्यायसुधा-&lt;br&gt;&#xA;इत्यादीति सुपां सुलुगिति प्रथमाया लुक् ।&lt;br&gt;&#xA;इत्यादिपूर्वाधर्स्थं यत्पदजातं तत्रस्थमिति वा ।&lt;br&gt;&#xA;द्वितीयेत्येतावत्युच्यमाने कर्मणि द्वितीयैव प्रतीयेत ।&lt;br&gt;&#xA;प्राबल्यात्कारकविभक्तेः ।&lt;br&gt;&#xA;नच तत्सम्भवति ।&lt;br&gt;&#xA;क्रियापेक्षत्वात्कर्मत्वस्य ।&lt;br&gt;&#xA;अत्र च क्रियाभावात् ।&lt;br&gt;&#xA;अत उद्देश्याद्वितीयेत्युक्तम् ।&lt;br&gt;&#xA;तर्हि प्रतिशब्देन भाव्यम् ।&lt;br&gt;&#xA;सत्यम् ।&lt;br&gt;&#xA;अध्याहरिष्यते ।&lt;br&gt;&#xA;श्रौतप्रयोगदर्शनादकारान्तो रेतशब्दो वा समासान्तोडप्रत्ययो वानुसर्तव्यः&lt;br&gt;&#xA;ऊर्ध्वरेतादिरिति&lt;br&gt;&#xA;ऊर्ध्वरेतमित्यादिपदावयवभूता ।&lt;br&gt;&#xA;एवं रुद्रगोचरेतिवत्पूर्वं विष्णुगोचरेत्यपि द्रष्टव्यम् ।&lt;br&gt;&#xA;एवं विषयविभक्ती तदर्थं चोक्तवा योजनामाह तस्मादिति&lt;br&gt;&#xA;तस्माद् विष्णुं परं ब्रह्म प्रति रुद्रो व्रते स्थितः ।&lt;br&gt;&#xA;ऊर्ध्वरेता इति ह्येव श्रुत्यर्थो ऽवसितो भवेत्  (अनुव्याख्यानम्)१,१.१६९&lt;br&gt;&#xA;न्यायसुधा-&lt;br&gt;&#xA;उक्तयुक्तिसमुदायात् ।&lt;br&gt;&#xA;ऊर्ध्वरेता इत्येतदुपलक्षणमित्याशयेनोक्तम् व्रते स्थित इति&lt;br&gt;&#xA;&lt;em&gt;३,३५५&lt;/em&gt;&lt;br&gt;&#xA;न केवलमुपपत्तिबलादेवं श्रुत्यर्थो व्याख्यायते ।&lt;br&gt;&#xA;अपि तु श्रुत्यन्तरसमाख्यानादपीत्याह ऋतमिति&lt;br&gt;&#xA;ऋतं सत्यं परं ब्रह्म प्रति विष्णुं सदाशिवः ।&lt;br&gt;&#xA;ऊर्ध्वरेता ध्यायति ह शङ्करो नीललोहितः  (अनुव्याख्यानम्)१,१.१७०&lt;br&gt;&#xA;इत्यर्थमेतमेवाह नीलग्रीवश्रुतिः परा ।&lt;br&gt;&#xA;आर्थर्वणी परं ब्रह्म तस्मादेको हरिः श्रुतौ  (अनुव्याख्यानम्)१,१.१७१&lt;br&gt;&#xA;न्यायसुधा-&lt;br&gt;&#xA;ध्यायति ।&lt;br&gt;&#xA;तमेव ।&lt;br&gt;&#xA;अनेन ध्यायतीत्यध्याहारेण कर्मणि वा द्वितीयेति ज्ञायते ।&lt;br&gt;&#xA;आथर्वणीत्युक्ते प्रसङ्गात्तापनीयश्रुतिरित्येव प्रतिभाति ।&lt;br&gt;&#xA;अत उक्तम् परान्येति&lt;br&gt;&#xA;तर्हि किं नामधेया ।&lt;br&gt;&#xA;नीलग्रीवश्रुतिः ।&lt;br&gt;&#xA;एवं पूर्वोत्तरार्धयोर्भिन्नविषयतया व्याख्यानेन लब्धमाह परं ब्रह्मेति&lt;br&gt;&#xA;ऋतं सत्यमित्यस्यां श्रुतौ प्रतीतमिति शेषः ।&lt;br&gt;&#xA;तस्मात्पूर्वार्धस्य विष्णुविषयत्वात् ।&lt;br&gt;&#xA;बाधकान्तरमाह तदेवेति&lt;br&gt;&#xA;तदेवर्तमिति प्राह कथमेवान्यथा श्रुतिः ।&lt;br&gt;&#xA;अवधारयन्ती तस्यैव ह्यृतत्वादिकमञ्जसा  (अनुव्याख्यानम्)१,१.१७२&lt;br&gt;&#xA;&lt;em&gt;३,३५६&lt;/em&gt;&lt;br&gt;&#xA;न्यायसुधा-&lt;br&gt;&#xA;ऋतं सत्यं परं ब्रह्मेति पूर्वार्धो ऽपि यदि रुद्रविषयः सत्यात्तदा तदेवर्तं तदुसत्यमाहुस्तदेव ब्रह्म परमं कवीनामिति श्रुतिस्तस्य विष्णोरृतत्वादिकं&lt;br&gt;&#xA;कथमञ्जसा कवीनां सम्मत्या आह ।&lt;br&gt;&#xA;परस्परविरोधेनान्यतरश्रुतेरप्रामाण्यं प्रसज्येतेति भावः ।&lt;br&gt;&#xA;ऋतमिति श्रुती रुद्रस्य ऋतसत्यब्रह्मत्वादीन्याह ।&lt;br&gt;&#xA;तदेवेति (च) श्रुतिर्विष्णोः ।&lt;br&gt;&#xA;तत्र श्रुतिद्वयबलाद्द्वयोरपि ऋतादिशब्दवाच्यत्वे क्वास्ति विरोध इत्यत उक्तम् तस्यैवेति&lt;br&gt;&#xA;तत्कथमित्यत उक्तमवधारयन्तीति ।&lt;br&gt;&#xA;विरोधे चाद्यश्रुतेरेव बाधो युक्तः ।&lt;br&gt;&#xA;तदेवेति श्रुतेः प्रबलत्वात्तच्चैतच्छ्रुत्या आपातप्रतीतिजभ्रान्तिबाधात्मकत्वादवसीयते ।&lt;br&gt;&#xA;न ह्यप्राप्तप्रतिषेधो युज्यते ।&lt;br&gt;&#xA;नापि श्रुत्याभासाद्विना तत्प्रापकमस्तीति ।&lt;br&gt;&#xA;ननु तर्हि रुद्रस्य विष्ण्वात्मकत्वेनाविरोधो ऽस्तु ।&lt;br&gt;&#xA;पुनरुक्तिपरिहारायोत्तरार्धोक्तो विरूपाक्षस्त्वपरो भविष्यति ।&lt;br&gt;&#xA;एवं तर्हि विष्णोरेव ब्रह्मशब्द इति क्वास्ति सौत्रस्य हेतोर्व्यभिचारः ।&lt;br&gt;&#xA;न हि पक्षे व्यभिचारः शङ्कयत इति ।&lt;br&gt;&#xA;किञ्च रुद्रादीनां सर्वेषां प्रलये ऽसतां सृष्टावीश्वराञ्जन्मवतां ब्रह्मत्वं कथमुपपद्यते ।&lt;br&gt;&#xA;जन्मादिमत्त्वमेव तेषां कुतो ऽवगम्यत इत्यत आह एक इति&lt;br&gt;&#xA;&lt;em&gt;३,३५७&lt;/em&gt;&lt;br&gt;&#xA;एको नारायण आसीन्न ब्रह्मा नच शङ्करः ।&lt;br&gt;&#xA;वासुदेवो ऽग्र एवासीन्न ब्रह्मा नच शङ्करः  (अनुव्याख्यानम्)१,१.१७३&lt;br&gt;&#xA;नेन्द्रसूर्यौ नच गुहो न सोमो न विनायकः ।&lt;br&gt;&#xA;इत्यादिवाक्यतो विष्णोरुत्पत्तिरवतारगा  (अनुव्याख्यानम्)१,१.१७४&lt;br&gt;&#xA;न्यायसुधा-&lt;br&gt;&#xA;इत्यादिवाक्यतो रुद्रादीनां प्रलये ऽभावो विष्णोरुत्पत्तिश्चावगम्यते ।&lt;br&gt;&#xA;उत्पत्तिमत्त्वेनाब्रह्मत्वे विष्णोरपि तथात्वं स्यात् ।&lt;br&gt;&#xA;तस्यापि रामकृष्णादिरूपस्योत्पत्तिसद्भावादित्यत आह विष्णोरिति&lt;br&gt;&#xA;उत्पत्तिरुत्पत्तिवाक् ।&lt;br&gt;&#xA;अवतारगा प्रादुर्भावविषया ।&lt;br&gt;&#xA;न तु शरीरादिलाभलक्षणा ।&lt;br&gt;&#xA;कुत एतदित्याशङ्कायामेक इत्यादिपूर्ववाक्यं सम्बद्धयते ।&lt;br&gt;&#xA;इत्यादिवाक्यतो विष्णोर्महाप्रलये ऽप्यवस्थानावगमादित्यर्थः ।&lt;br&gt;&#xA;स्वरूपमात्रेणावस्थाने ऽपि शरीरादिलाभलक्षणोत्पत्तिः किं न स्यादिति चेन्न ।&lt;br&gt;&#xA;स्वरूपसत्त्वस्य ब्रह्मशङ्करादावपि समानत्वेन’न ब्रह्म’ इत्याद्यनुपपत्तिप्रसङ्गादिति ।&lt;br&gt;&#xA;&lt;em&gt;३,३५८&lt;/em&gt;&lt;br&gt;&#xA;ननु यदि ब्रह्मशब्दो विष्णोरेव तदा जीवादौ व्यवहारो न स्यात् ।&lt;br&gt;&#xA;तथाच ब्रह्मत्वापेक्षया नपुंसकप्रयोग इति न स्यात् ।&lt;br&gt;&#xA;ब्रह्मणो ऽधिपतिरित्यपि व्याहतं स्यादित्याशङ्कां परिहरन्नुपसंहरति मुख्यमिति&lt;br&gt;&#xA;मुख्यं ब्रह्म हरिस्तस्मात् &amp;hellip;  (अनुव्याख्यानम्)१,१.१७५अ&lt;br&gt;&#xA;&lt;em&gt;३,३५९&lt;/em&gt;&lt;br&gt;&#xA;न्यायसुधा-&lt;br&gt;&#xA;ननु यद्यमुख्यतया ब्रह्मशब्दस्य विष्णोरन्यत्र वृत्तिरङ्गीकृता तर्ह्यन्नमयादयो ऽप्यमुख्यब्रह्मतया कुतो न व्याख्यास्यन्ते ।&lt;br&gt;&#xA;न ह्यत्र मुख्यब्रह्मत्वज्ञापकं किञ्चिदस्तीत्यत आह प्रस्ताव इति&lt;br&gt;&#xA;&amp;hellip; प्रस्तावः परमित्यपि  (अनुव्याख्यानम्)१,१.१७५ब्&lt;br&gt;&#xA;न्यायसुधा-&lt;br&gt;&#xA;अत्र हि ब्रह्मविदाप्नोति परमिति परस्यैव ब्रह्मणः प्रस्तावः प्रसङ्गो ऽस्ति ।&lt;br&gt;&#xA;तेनोत्तरेषामपि ब्रह्मशब्दानां परब्रह्मविषयत्वनिश्चयान्नात्रामुख्यार्थाऽशङ्का कार्या ।&lt;br&gt;&#xA;अपिशब्दो वक्ष्यमाणसमुच्चयार्थः ।&lt;br&gt;&#xA;अङ्गीकृत्य चेदं ज्ञापकमुक्तम् ।&lt;br&gt;&#xA;वस्तुतस्तु शक्तिग्रहणसामर्थ्येन प्रथमप्राप्तत्वात् बाधकाभावाच्च नामुख्यार्थकल्पना युक्तेत्याह मुख्येति&lt;br&gt;&#xA;मुख्यब्रह्मग्रहे युक्ते नामुख्यं युज्यते क्वचित्  (अनुव्याख्यानम्)१,१.१७५च्द्&lt;br&gt;&#xA;असम्भवे हि मुख्यस्य गौणार्थाङ्गीकृतिर्भवेत्  (अनुव्याख्यानम्)१,१.१७६अब्&lt;br&gt;&#xA;न्यायसुधा-&lt;br&gt;&#xA;मुख्ययोगे ऽप्यमुख्यग्रहणं किं न स्यादिति चेत्(न) ।&lt;br&gt;&#xA;मुख्यासम्भव एवामुख्याङ्गीकार इति व्याप्तेरित्याह असम्भवे हीति&lt;br&gt;&#xA;यद्वा कथं तर्हि ब्रह्म वेद ब्रह्मैव भवतीत्यादौ ब्रह्मशब्दस्यामुख्यार्थग्रहणमित्यत आह क्वचिदसम्भवे हीति&lt;br&gt;&#xA;&lt;em&gt;३,३६०&lt;/em&gt;&lt;br&gt;&#xA;ननु नान्नमयादयः परमात्मा विकारवाचिनो मयट्शब्दस्य श्रवणात् ।&lt;br&gt;&#xA;परमात्मनो ऽन्नादिविकारत्वानुपपत्तेः ।&lt;br&gt;&#xA;नच ब्रह्मशब्दानुपपत्तिः ।&lt;br&gt;&#xA;अमुख्यार्थसम्भवात् ।&lt;br&gt;&#xA;नच प्रस्तावविरोधो मुख्ये ऽर्थे बाधकाभावश्चेत्युक्तमिति वाच्यम् ।&lt;br&gt;&#xA;विकाराथर्स्य मयट्प्रत्ययस्य बाधकत्वात् ।&lt;br&gt;&#xA;तत एव प्रस्तावस्याप्यववादादित्याशङ्कय तत्परिहाराय सूत्रम् ओं विकारशब्दान्नेति चेन्न प्राचुर्यादिति ओं&lt;br&gt;&#xA;ओं विकारशब्दान्नेति चेन्न प्राचुर्यात् ओं&lt;br&gt;&#xA;विकारशब्दान् नेति चेन् न प्राचुर्यात् । ब्ब्स्_१,१.१३ ।&lt;br&gt;&#xA;तत्रानन्दमयविषयावेवाक्षेपरिहाराविति प्रतीतिनिरासाय सिद्धान्तांशं व्याचष्टे प्राचुर्यार्थाश्चेति&lt;br&gt;&#xA;प्राचुर्यार्थाश्च मयटः सर्वे ऽत्र प्रतिपादिताः  (अनुव्याख्यानम्)१,१.१७६च्द्&lt;br&gt;&#xA;न्यायसुधा-&lt;br&gt;&#xA;चशब्दो ऽवधारणे ।&lt;br&gt;&#xA;अत्र श्रुतौ ।&lt;br&gt;&#xA;कुत इत्यत आह प्रतिपादिता इति&lt;br&gt;&#xA;अयमर्थः ।&lt;br&gt;&#xA;मयट्शब्दो हि विकार इव प्राचुर्ये ऽपि मुख्यः ।&lt;br&gt;&#xA;तत्प्रकृतवचने मयडित्यनुशासनात् ।&lt;br&gt;&#xA;नच ब्रह्मशब्दो ऽन्यत्र मुख्यः ।&lt;br&gt;&#xA;नच सावकाशेन निरवकाशस्य बाधो ऽस्ति ।&lt;br&gt;&#xA;अतो निरवकाशब्रह्मशब्दबलात्सावकाशस्य मयटः प्राचुर्यार्थत्वोपपत्तेर्न तद्बलादन्नमयादीनामपरमात्मत्वं कल्प्यमिति ।&lt;br&gt;&#xA;एतेन विकारप्रवाहमध्यपतितत्वान्नानन्दमयशब्दः प्राचुर्यार्थ इत्येतद्गर्भस्रावेणैव गतम् ।&lt;br&gt;&#xA;अन्नमयादिष्वपि मयटः प्राचुर्यार्थतास्वीकारात् ।&lt;br&gt;&#xA;परेणापि हि प्राणमये न विकारार्थत्वं वक्तुं युक्तम् ।&lt;br&gt;&#xA;प्राणानां प्राणविकारत्वासम्भवात् ।&lt;br&gt;&#xA;यथाकथञ्चिद्विकारकल्पने मुख्यार्थपरित्यागात् ।&lt;br&gt;&#xA;स्यादेतत् ।&lt;br&gt;&#xA;अन्नविकारत्ववदन्नप्राचुर्यमपि नेश्वरस्य सम्भवति ।&lt;br&gt;&#xA;तद्धि पाथिर्वशरीराणामन्नोपजीविनां स्यादिति चेन्न ।&lt;br&gt;&#xA;अत्रान्नशब्दस्य प्रसिद्धान्नार्थत्वाभावात् ।&lt;br&gt;&#xA;स्वयमेव हि श्रुतिः’अद्यते ऽत्ति च भूतानि तस्मादन्नं तदुच्यते’ इत्यन्नशब्दं निर्वक्ति ।&lt;br&gt;&#xA;अदिधातोः कर्मणि कर्तरि च क्तप्रत्यये सति रूपमेतत् ।&lt;br&gt;&#xA;नच भूतात्तृत्वं प्रसिद्धान्नस्य सम्भवति ।&lt;br&gt;&#xA;तस्मादन्नशब्दो ऽयं भावप्रधानो भूताद्यत्वं भूतात्तृत्वं च वक्ति ।&lt;br&gt;&#xA;&lt;em&gt;३,३६६&lt;/em&gt;&lt;br&gt;&#xA;तथापि न तत्प्राचुर्यं परमेश्वरस्य युज्यते ।&lt;br&gt;&#xA;भूतात्तृत्वस्य संहर्तृत्वेन सम्भवे ऽपि भूताद्यत्वस्य कथमप्यसम्भवादित्यत आह भोग्यत्वमिति&lt;br&gt;&#xA;भोग्यत्वमत्र चाद्यत्वमुपजीव्यतया हरेः  (अनुव्याख्यानम्)१,१.१७७अब्&lt;br&gt;&#xA;न्यायसुधा-&lt;br&gt;&#xA;अत्राद्यत्वं नाम गौण्या वृत्त्या भोग्यत्वमेव ।&lt;br&gt;&#xA;भोग्यत्वं च हरेः सर्वभूतोपजीव्यतया युज्यते ।&lt;br&gt;&#xA;एवं प्राणमनोविज्ञानशब्दानामपि वाय्वन्तःकरणबुद्धिलक्षणप्रसिद्धार्थतां परित्यज्य प्राण(व)बोध(न)विज्ञानार्थतामुपादाय तत्प्राचुर्यमशरीरे&lt;br&gt;&#xA;ऽपि परमात्मन्युपपादनीयम् ।&lt;br&gt;&#xA;तत्रोदाहृतश्लोकार्थानां प्रसिद्धार्थे ऽनुपपत्तेरिति ।&lt;br&gt;&#xA;मयटः प्राचुर्यार्थत्वे ऽपि नान्नमयादित्वं परमात्मनो युज्यते ।&lt;br&gt;&#xA;तत्प्रचुर इत्युक्ते तद्विरुद्धस्याप्यल्पस्य प्रसक्तेः ।&lt;br&gt;&#xA;ब्राह्मणप्रचुरो ऽयं ग्राम इति यथा ।&lt;br&gt;&#xA;नहि परमात्मन्यज्ञानदुःखादिलेशो ऽप्यस्ति ।&lt;br&gt;&#xA;मैवम् ।&lt;br&gt;&#xA;विरुद्धाथर्प्राप्तेरशाब्दत्वात् ।&lt;br&gt;&#xA;तत्प्रचुरशब्दो हि तस्य तस्मिन्महत्त्वमात्रमाह ।&lt;br&gt;&#xA;विरुद्धसद्भावस्तु प्रमाणान्तरगम्यः ।&lt;br&gt;&#xA;अन्यथान्नप्रचुरो मखः प्रकाशप्रचुरः सवितेत्युक्ते मखे सवितरि च दुर्भिक्षान्धकारलेशप्रसङ्गात् ।&lt;br&gt;&#xA;&lt;em&gt;३,३६७&lt;/em&gt;&lt;br&gt;&#xA;ननु प्राचुर्यं प्रतियोग्यपेक्षयैव भवति ।&lt;br&gt;&#xA;सत्यम् ।&lt;br&gt;&#xA;पदार्थान्तरगताल्पतद्धर्मापेक्षयोपपत्तेरित्याशवान्यथा विरुद्धप्रतीत्यवकाशो न भवेत्तथान्नमयादिशब्दतात्पर्यार्थानाह महाभोक्तेति&lt;br&gt;&#xA;महाभोक्ता महाभोग्य इत्यर्थो ऽन्नमये भवेत्  (अनुव्याख्यानम्)१,१.१७७च्द्&lt;br&gt;&#xA;महाप्राणो महाबोधो महाविज्ञानवानपि  (अनुव्याख्यानम्)१,१.१७८अब्&lt;br&gt;&#xA;न्यायसुधा-&lt;br&gt;&#xA;अन्नमये परमेश्वरे ऽन्नमयशब्देनोक्त इति शेषः ।&lt;br&gt;&#xA;महाप्राणो महाव्यापार इति प्राणमयशब्देनोक्तार्थो भवेदिति योज्यम् ।&lt;br&gt;&#xA;मनु अवबोधन इत्यस्माद्भावे ऽसुन्प्रत्यये मनो बोधः ।&lt;br&gt;&#xA;अत्रापि इत्यर्थो मनोमयशब्दस्य विज्ञानमयशब्दस्य भवेदिति योज्यम् ।&lt;br&gt;&#xA;अपिशब्दान्महानन्द इत्यानन्दमयशब्दार्थो भवेदिति ग्राह्यम् ।&lt;br&gt;&#xA;&lt;em&gt;३,३६९&lt;/em&gt;&lt;br&gt;&#xA;नन्वन्नमयादित्वे परमात्मनो ऽनेकत्वप्रसङ्गादेकमेवेति श्रुतिविरोधः स्यात् ।&lt;br&gt;&#xA;तथा विज्ञानं प्रचुरमस्मिन्नानन्दः प्रचुरो ऽस्मिन्निति विज्ञानादीनां परमेश्वरस्य च भेदप्रसङ्गेन विज्ञानमानन्दं ब्रह्मेत्यादिश्रुतिविरोधः स्यात् ।&lt;br&gt;&#xA;तथा मनःशब्दस्यावबोधार्थत्वे मनोविज्ञानशब्दयोरेकार्थत्वेन विज्ञानमयो मनोमय इति पृथगुक्तिर्नोपपद्यत इत्यत आह विशेषेति&lt;br&gt;&#xA;विशेषसामान्यतया विज्ञानं मन इत्यपि  (अनुव्याख्यानम्)१,१.१७८च्द्&lt;br&gt;&#xA;एकस्य ज्ञानरूपस्य हरेरुक्तिर्विभागतः  (अनुव्याख्यानम्)१,१.१७९अब्&lt;br&gt;&#xA;न्यायसुधा-&lt;br&gt;&#xA;अत्रैवं विवक्षाभेदेन परिहारत्रयं द्रष्टव्यम् ।&lt;br&gt;&#xA;एकस्य निर्भेदस्यापि हरेर्विशेषबलेनानेकत्वसङ्खयावत्त्वाद्विभागतो ऽन्नमयाद्यनेकत्वोक्तिर्युज्यते ।&lt;br&gt;&#xA;एवं ज्ञानरूपस्य ज्ञानानन्दाद्यात्मकस्यापि हरेर्विशेषशक्तयैव विभागतस्तद्वत्त्वेनोक्तिर्युज्यते एवं मनःशब्दस्यावबोधार्थत्वे ऽपि (विज्ञानं)&lt;br&gt;&#xA;विज्ञानमय इति मनोमय इत्यपि विभागतः पृथगुक्तिर्युज्यते ।&lt;br&gt;&#xA;कथम् ।&lt;br&gt;&#xA;विशेषसामान्यतया विशेषसामान्यविषयतया ।&lt;br&gt;&#xA;विज्ञानशब्दो हि विशेषज्ञानमाह ।&lt;br&gt;&#xA;‘सामान्यैर्ये त्वविज्ञेया विशेषा मम वाची विज्ञानशब्द(स्य) सहपाठबलात्सामान्यज्ञाने पर्यवस्यति ।&lt;br&gt;&#xA;विद्येते हि परमार्थतः सामान्यविशेषाकाराविति समस्ततद्विषयज्ञानमुपपन्नमेवेश्वरस्येति ।&lt;br&gt;&#xA;&lt;em&gt;३,३७०&lt;/em&gt;&lt;br&gt;&#xA;तथापि नान्नमयादयः परमात्मा ।&lt;br&gt;&#xA;तस्माद्वा एतस्मादन्नरसमयात् ।&lt;br&gt;&#xA;अन्यो ऽन्तर आत्मा प्राणमय इत्यादिनान्नमयादीनामन्योन्यमन्यत्वावगमात् ।&lt;br&gt;&#xA;परमात्मनि तु भेदाभावादित्यत आह अभेदे ऽपीति&lt;br&gt;&#xA;अभेदे ऽपि विशेषेणैवान्य इत्युदितो हरिः  (अनुव्याख्यानम्)१,१.१७९च्द्&lt;br&gt;&#xA;न्यायसुधा-&lt;br&gt;&#xA;भेदप्रतिनिधितया भेदकार्यनिर्वाहकेण विशेषेणैव ।&lt;br&gt;&#xA;नतु भेदेन ।&lt;br&gt;&#xA;येन विरोधः स्यादित्यर्थः ।&lt;br&gt;&#xA;न चात्र यतिभङ्गः शङ्कनीयः ।&lt;br&gt;&#xA;‘पूर्वान्तरत्स्वरः सन्धौ क्वचिदेव परादिवत् ।&lt;br&gt;&#xA;द्रष्टव्यो यतिचिन्तायां यणादेशः परादिवत्’&lt;br&gt;&#xA;इति वचनात् ।&lt;br&gt;&#xA;&lt;em&gt;३,३७१&lt;/em&gt;&lt;br&gt;&#xA;विशेषो भेदकार्यं व्यवहारादिकं निर्वहतीति पूर्वमेवोक्तम् ।&lt;br&gt;&#xA;अत्र विशेषनिष्ठमागमं चाह भेदशब्दा इति&lt;br&gt;&#xA;भेदशब्दा विशेषं तु हरावन्यत्र भिन्नत्वात् ।&lt;br&gt;&#xA;ब्रूयुर् &amp;hellip;  (अनुव्याख्यानम्)१,१.१८०अच्&lt;br&gt;&#xA;&lt;em&gt;३,३७२&lt;/em&gt;&lt;br&gt;&#xA;न्यायसुधा-&lt;br&gt;&#xA;भेदनिमित्ता अन्यादिशब्दा भेदशब्दाः ।&lt;br&gt;&#xA;हरौ विशेषं ब्रूयुरित्यस्यापवादमाह हरेरिति&lt;br&gt;&#xA;&amp;hellip; हरेर्जीवजडैरपि भेदं हि मुख्यतः  (अनुव्याख्यानम्)१,१.१८०च्द्&lt;br&gt;&#xA;ब्रह्मतर्कवचो ऽप्येवम् &amp;hellip;  (अनुव्याख्यानम्)१,१.१८१अ&lt;br&gt;&#xA;न्यायसुधा-&lt;br&gt;&#xA;एवमन्यत्र भिन्नतामित्यस्यापि क्वचिदपवादो द्रष्टव्यः ।&lt;br&gt;&#xA;न केवलं पूर्वोक्तोपपत्तिर्ब्रह्मतर्कवचो ऽप्येवमावेदयतीत्यपेरर्थः ।&lt;br&gt;&#xA;&lt;em&gt;३,३७३&lt;/em&gt;&lt;br&gt;&#xA;यदुक्तं प्रागेकस्यापि विभागत उक्तिरिति न तत्रोपपत्तिरभिहिता ।&lt;br&gt;&#xA;एतामेवोपपत्तिं प्रतिज्ञामात्रेणोक्ते तत्राप्यतिदिशति अत इति&lt;br&gt;&#xA;&amp;hellip; अत एकः स पञ्चधा ।&lt;br&gt;&#xA;उक्तो ऽन्नमय इत्यादि &amp;hellip;  (अनुव्याख्यानम्)१,१.१८१ब्च्&lt;br&gt;&#xA;न्यायसुधा-&lt;br&gt;&#xA;विशेषबलादेवेति एको ऽपीति वापिशब्दसम्बन्धः ।&lt;br&gt;&#xA;इत्यादीति क्रियाविशेषणम् ।&lt;br&gt;&#xA;&lt;em&gt;३,३८०&lt;/em&gt;&lt;br&gt;&#xA;किञ्चोत्तरस्मिन्ननुवाके वरुणो भृगोरेतस्मिन्ननुवाके प्रतिपादितमेव वस्तु ब्रह्मत्वेनोपदिशति ।&lt;br&gt;&#xA;अतश्चान्नमयादिकं परं ब्रह्मेत्याह भृगोरिति&lt;br&gt;&#xA;&amp;hellip; भृगोश्चैतद् वदिष्यति  (अनुव्याख्यानम्)१,१.१८१द्&lt;br&gt;&#xA;न्यायसुधा-&lt;br&gt;&#xA;अनुवाकस्योत्तरत्वेन वदिष्यतीत्युक्तम् ।&lt;br&gt;&#xA;तस्य च ब्रह्मत्वमुपरिष्यादुपपादयिष्यते ।&lt;br&gt;&#xA;तथा च ब्रह्मशब्दादुत्तरानुवाकसंवादाच्चान्नमयादीनां पञ्चानामपि ब्रह्मत्वे सिद्धे मयट्प्रत्ययादीनां प्राचुर्यार्थत्व(द्वयर्थतया)व्याख्यानं युक्तमिति ।&lt;br&gt;&#xA;&lt;em&gt;३,३८१&lt;/em&gt;&lt;br&gt;&#xA;नन्वत्रान्नमयादिशब्दाः श्रूयन्ते ।&lt;br&gt;&#xA;उत्तरत्र (तु) मयट्प्रत्ययहीना अन्नादिशब्दा एव ।&lt;br&gt;&#xA;शब्दभेदे च निमित्तभेदेनाभिधेयभेदेन चावश्यं भवितव्यम् ।&lt;br&gt;&#xA;न चान्नमयादिशब्दा अन्नादिशब्दपर्याया इति युक्तम् ।&lt;br&gt;&#xA;प्रत्ययार्थस्याधिकस्य विद्यमानत्वात् ।&lt;br&gt;&#xA;नच भीमसेनो भीमो बलभद्रो बलः सत्यभामा सत्या पुनर्नवा नवा, काचमाची माचीत्यादिवत्स्यादिति वाच्यम् ।&lt;br&gt;&#xA;वैषम्यात् ।&lt;br&gt;&#xA;भीमादिशब्दा हि प्रत्येकं तद्वाचकाः ।&lt;br&gt;&#xA;न चान्नशब्दमात्रमन्नमयस्य वाचकम् ।&lt;br&gt;&#xA;प्रत्ययस्य स्वार्थिकत्वप्रसङ्गात् ।&lt;br&gt;&#xA;प्राचुर्यार्थश्च मयडित्युक्तम् ।&lt;br&gt;&#xA;नह्यन्नमयो यज्ञ इति वक्तव्ये ऽन्नशब्दमात्रं प्रयुज्यते ।&lt;br&gt;&#xA;तस्मात्तत्रात्र च पृथग्वस्तुप्रतिपादनात्कथं तत्संवादेनात्रापि ब्रह्मप्रतिपादनमित्युच्यते ।&lt;br&gt;&#xA;किं त्वत्रान्नमयादयः कोशास्तत्र तु ब्रह्मेत्यत आह प्राप्यत्वेनेति&lt;br&gt;&#xA;प्राप्यत्वेन मयट्प्रोक्तेनर् तत्राप्यन्यदुच्यते  (अनुव्याख्यानम्)१,१.१८२अब्&lt;br&gt;&#xA;न्यायसुधा-&lt;br&gt;&#xA;एतमन्नमयमात्मानमुपसङ्क्रम्येत्यादिप्राच्यत्वेन निर्देशे मयटः स्पष्टोक्तेस्तत्रापि नान्यदुच्यते ।&lt;br&gt;&#xA;&lt;em&gt;३,३८५फ़्.&lt;/em&gt;&lt;br&gt;&#xA;प्रचुरान्नादिरेवातो ह्यन्नमन्नमयेत्यपि  (अनुव्याख्यानम्)१,१.१८२च्द्&lt;br&gt;&#xA;उच्यते ह्यविशेषेण नान्यत् किञ्चिदिहोच्यते  (अनुव्याख्यानम्)१,१.१८३अब्&lt;br&gt;&#xA;न्यायसुधा-&lt;br&gt;&#xA;यथा हि ज्योतिष्योमाधिकारे वसन्ते वसन्ते ज्योतिषा यजेतेति कालविशेषविधिपरे वाक्ये ज्योतिःशब्दो ज्योतिष्योमस्याभिधायकः ।&lt;br&gt;&#xA;नहि तत्र शब्दयोः पर्यायत्वम् ।&lt;br&gt;&#xA;राजशब्दस्यापि राजपुरुषशब्दपर्यायत्वप्रसङ्गात् ।&lt;br&gt;&#xA;ज्योतिषां स्तोमो हि ज्योतिष्योमः ।&lt;br&gt;&#xA;अत एव न प्रत्येकं वाचकत्वं किं त्वधिकारबलादेकदेशोत्कीतर्ने समग्रशब्दलक्षणामङ्गीकृत्य निमित्ताभिधेयैक्यमङ्गीकरणीयम्&lt;br&gt;&#xA;एवमत्राप्यन्नप्राणाद्येकदेशोत्कीर्तनेनान्नमयशब्दादिलक्षणयान्नादिशब्दानामन्नमयादिशब्दानां चैक्यमङ्गीकृत्य&lt;br&gt;&#xA;तन्निमित्ताभिधेयैक्यमभ्युपेयते ।&lt;br&gt;&#xA;प्राप्यतयोक्तिस्थाने मयट्प्रयोगसामर्थ्यात् ।&lt;br&gt;&#xA;न ह्यन्यविद्ययान्यप्राप्तिर्युक्तेति भावः ।&lt;br&gt;&#xA;अन्नमयेति प्रातिपदिकमात्रग्रहणम् ।&lt;br&gt;&#xA;इतिशब्द आद्यर्थे प्रत्येकं चाभिसम्बद्धयते ।&lt;br&gt;&#xA;तथा चातः प्राप्यत्वेन मयट्प्रोक्तिसामर्थ्यादन्नमित्यादीनां च शब्दानामविशेषेण स्वरूपक्यैन कारणेन तैः शब्दैः प्रचुरान्नादिशब्दैः&lt;br&gt;&#xA;प्रचुरान्नादिनिमित्तवान्परमात्मैवोच्यते ।&lt;br&gt;&#xA;न पुनरनुवाकद्वये प्रतिपाद्यभेदमङ्गीकृत्येहानुवाके ब्रह्मणो ऽन्यत्किञ्चिच्छरीरादिकोशरूपमुच्यत इति योजना ।&lt;br&gt;&#xA;आद्यो हिशब्दो न ह्यन्यविद्ययान्यप्राप्तिर्युक्तेति न्यायसूचनार्थः ।&lt;br&gt;&#xA;द्वितीयस्तु शब्दैक्ये निमित्ताभिधेयैक्यप्रसिद्धेर्द्येतकः ।&lt;br&gt;&#xA;&lt;em&gt;३,३९१&lt;/em&gt;&lt;br&gt;&#xA;एवं सूत्रद्वयेनान्नमयादिशब्दपञ्चकस्येश्वरवाचित्वं मयटश्च सर्वत्र प्राचुर्यार्थत्वमुपपादितम् ।&lt;br&gt;&#xA;इदानीमानन्दमयशब्दस्य विष्णुवाचित्वं तद्गतस्य मयटस्य प्राचुर्यार्थत्वं हेत्वन्तरेणोपपादयत् तद्धेतुव्यपदेशाच्चेति सूत्रं व्याख्याति महानन्दत्व&lt;br&gt;&#xA;एवेति&lt;br&gt;&#xA;ओं तद्धेतुव्यपदेशाच्च ओं&lt;br&gt;&#xA;तद्धेतुव्यपदेशाच् च । ब्ब्स्_१,१.१४ ।&lt;br&gt;&#xA;महानन्दत्व एवास्य हेतुः को ऽन्यादिति स्फुटम्  (अनुव्याख्यानम्)१,१.१८३च्द्&lt;br&gt;&#xA;उक्तः &amp;hellip;  (अनुव्याख्यानम्)१,१.१८४अ&lt;br&gt;&#xA;न्यायसुधा-&lt;br&gt;&#xA;आनन्दामयप्रकरणे को ह्येवान्यात्कः प्राण्याद्यदेव आकाश आनन्दो न स्यादित्यस्य विष्णोरेव महानन्दत्व एव (च) हेतुरुक्तः ।&lt;br&gt;&#xA;तेन ज्ञायते विष्णुरेवानन्दमयशब्दार्थ इति मयट् च प्राचुर्यार्थ इति ।&lt;br&gt;&#xA;यदि ह्यानन्दमयो विष्णोरन्यः स्यात् ।&lt;br&gt;&#xA;मयट् च विकाराथो भवेत् ।&lt;br&gt;&#xA;तदा श्रुतिरन्यस्यानन्दविकारत्वे हेतुं कमपि ब्रूयात् ।&lt;br&gt;&#xA;विष्णोर्महानन्दत्वे हेतुकथनं त्वसङ्गतमेव ।&lt;br&gt;&#xA;अनेन (सूत्रे) तदिति षष्ठयन्तं सप्तम्यन्तं च तन्त्रेणोपात्तमित्युक्तं भवति ।&lt;br&gt;&#xA;तस्य विष्णोस्तत्र महानन्दत्व इत्युक्तत्वात् ।&lt;br&gt;&#xA;नन्वत्राकाशस्यानन्दत्वाभावे ऽननं प्राणनं च कस्यापि न स्यादित्येतावदुच्यते ।&lt;br&gt;&#xA;न तु विष्णोर्महानन्दत्वे कश्चिदपि हेतुरुच्यत इत्यत उक्तम् स्फुटमिति&lt;br&gt;&#xA;&lt;em&gt;३,३९२&lt;/em&gt;&lt;br&gt;&#xA;तत्कथमिति चेत् ।&lt;br&gt;&#xA;आकाशशब्दस्तावद्विष्णुपर इति वक्ष्यते आकाशस्तल्लिङ्गादिति&lt;br&gt;&#xA;तथाच विष्णोरनानन्दत्वे जगतो निश्चेष्टत्वप्रसङ्गमाणदयन्त्या श्रुत्या जगच्चेष्यकत्वं हेतुत्वेन विवक्षितमिति विवक्षुस्तस्यानन्दत्वेन व्याप्तिं&lt;br&gt;&#xA;तावदुपपादयति श्रुत्यन्तर इति&lt;br&gt;&#xA;&amp;hellip; श्रुत्यन्तरे यस्मात् सुखं लब्ध्वा करोत्ययम् ।&lt;br&gt;&#xA;करोति नासुखी &amp;hellip;  (अनुव्याख्यानम्)१,१.१८४अच्&lt;br&gt;&#xA;न्यायसुधा-&lt;br&gt;&#xA;यस्मादित्यस्योपरि सम्बन्धः ।&lt;br&gt;&#xA;श्रुत्यन्तरे छन्दोगश्रुतावित्युक्तमित्युत्तरेणान्वयः ।&lt;br&gt;&#xA;यदा वै सुखं लभते ऽथ करोति नासुखं लब्ध्वा करोति सुखमेव लब्ध्वा करोतीति श्रुत्यन्तरे परमेश्वरव्यापारस्यानन्दाविनाभूतत्वमुक्तमित्यर्थः ।&lt;br&gt;&#xA;आनन्दशब्द(स्य)श्च पूर्णानन्द एव मुख्यवृत्तिरित्यत्रापि श्रुतिमाह भूमेति&lt;br&gt;&#xA;&amp;hellip; भूमा सुखं नाल्पे सुखं भवेत्  (अनुव्याख्यानम्)१,१.१८४च्द्&lt;br&gt;&#xA;इत्युक्तं &amp;hellip;  (अनुव्याख्यानम्)१,१.१८५अ&lt;br&gt;&#xA;न्यायसुधा-&lt;br&gt;&#xA;यो वै भूमा तत्सुखं नाल्पे सुखमस्तीति छन्दोगश्रुतौ सुखशब्दस्य पूर्णानन्द एव मुख्यवृत्तिरित्युक्तमित्यर्थः ।&lt;br&gt;&#xA;यद्यपि भूमशब्दो भाववाची ।&lt;br&gt;&#xA;बहोर्लोप भू च बहोरिति वचनात् ।&lt;br&gt;&#xA;तथापि भावभवित्रोरैक्याद्भूमेति पूर्ण एवोच्यते नाल्प इत्युक्तत्वात् स च सन्निधानात्सुखेनेति गम्यते ।&lt;br&gt;&#xA;&lt;em&gt;३,३९३फ़्.&lt;/em&gt;&lt;br&gt;&#xA;&amp;hellip; यत् प्रवृत्तिश्च नृत्तगानादिका सुखात् ।&lt;br&gt;&#xA;दुःखाद् रोदादिका चैव सर्वकर्तृत्वतो ऽस्य च  (अनुव्याख्यानम्)१,१.१८५&lt;br&gt;&#xA;सर्वशक्तेनर् दुःखं स्याद् &amp;hellip;  (अनुव्याख्यानम्)१,१.१८६अ&lt;br&gt;&#xA;न्यायसुधा-&lt;br&gt;&#xA;अत्रापि यद्यस्मादित्यस्योपति सम्बन्धः ।&lt;br&gt;&#xA;प्रवृत्तिश्चतुर्विधा भवति ।&lt;br&gt;&#xA;सुखोद्रेकाद्दुःखोद्रेकात्सुखरागाद्वेषाच्चेति शेषः ।&lt;br&gt;&#xA;सुखोद्रेकात्प्रवृत्तेरुदाहरणमाह नृत्तेति&lt;br&gt;&#xA;उन्मत्तस्येति शेषः ।&lt;br&gt;&#xA;दुःखोद्रेकात्प्रवृत्तिमुदाहरति दुःखादिति&lt;br&gt;&#xA;केचिदाहुः सुखदुःखतत्साधनरागद्वेषावेव प्रवर्तकाविति ।&lt;br&gt;&#xA;यथोक्तं प्रवर्तनालक्षणा दोषा इति ।&lt;br&gt;&#xA;तन्निरासार्थमेवशब्दः ।&lt;br&gt;&#xA;सुखादेव दुःखादेवेति ।&lt;br&gt;&#xA;न ह्युन्मत्तस्य क्वचिदनुसन्धानमस्ति ।&lt;br&gt;&#xA;येन सुखरागात्तत्साधनमेतदित्यनुसन्धाय नृत्तादौ प्रवर्तेत ।&lt;br&gt;&#xA;किं तूद्रिक्तं सुखमेव तत्प्रवृत्तौ हेतुः ।&lt;br&gt;&#xA;नापि दुःखं द्विषतो ऽपि नारकिणो रोदनादिकं तत्परिहारहेतुरित्यनुसन्धानमस्ति ।&lt;br&gt;&#xA;किन्तु दुःखोद्रेक एव तत्र कारणमित्यनुभवसिद्धम् ।&lt;br&gt;&#xA;सुखरागात्तत्प्राप्त्यर्था भोजनादौ प्रवृत्तिर्दुःखद्वेषाच्च तन्निवृत्त्यर्था कण्टकोद्धरणादौ प्रवृत्तिः सुप्रसिद्धेति नोदाहृता ।&lt;br&gt;&#xA;किमतो यद्येवं चेतनसम्बन्धिनी प्रवृत्तिश्चतुर्विधेत्यत आह सर्वकर्तृत्वत इति&lt;br&gt;&#xA;सुखानवाप्तिश्चेति शेषः ।&lt;br&gt;&#xA;ततश्च दुःखोद्रेकनिमित्ता तन्निवृत्त्यर्था सुखावाप्त्यर्था चेति प्रवृत्तित्रयं परमेश्वरे नोपपद्यत इति भावः ।&lt;br&gt;&#xA;&lt;em&gt;३,३९६&lt;/em&gt;&lt;br&gt;&#xA;तथापि किमित्यत आह अत इति&lt;br&gt;&#xA;&amp;hellip; अतः केवललीलया ।&lt;br&gt;&#xA;प्रवर्तको &amp;hellip;  (अनुव्याख्यानम्)१,१.१८६ब्च्&lt;br&gt;&#xA;न्यायसुधा-&lt;br&gt;&#xA;अतः परिशेषादीश्वरः प्रवर्तको भवन्केवललीलयाऽनन्दोद्रेकादेव भवेदिति सिद्धः परमेश्वरप्रवृत्तेः पूर्णानन्दाविनाभावः ।&lt;br&gt;&#xA;एवमुपोद्घातमुक्तवा प्रयोगमाह अत इति&lt;br&gt;&#xA;यत एवं परमेश्वरप्रवृत्तेः सिद्धः पूर्णानन्दाविनाभावः ।&lt;br&gt;&#xA;अतः प्रवर्तको ऽयं केवललीलया पूर्णानन्देन युक्तो भवेदिति ।&lt;br&gt;&#xA;अयमत्र प्रयोगः ।&lt;br&gt;&#xA;ईश्वरः सुखी भवितुमर्हति ।&lt;br&gt;&#xA;प्रवृत्तिकारणत्रयरहितत्वे सति प्रवृत्तिमत्त्वादुन्मत्तवदिति ।&lt;br&gt;&#xA;कार्यानुगुणत्त्वाच्च कारणस्य महाप्रवृत्त्या महानन्द एव सिद्धयतीति ।&lt;br&gt;&#xA;&lt;em&gt;३,३९७&lt;/em&gt;&lt;br&gt;&#xA;&amp;hellip; न चेदेष प्राण्यादन्याच्च कः पुमान्  (अनुव्याख्यानम्)१,१.१८६च्द्&lt;br&gt;&#xA;न्यायसुधा-&lt;br&gt;&#xA;एवं श्रुतेरभिप्रायसिद्धं हेतुं व्याख्याय वाचनिकं विपक्षे बाधकं विवृणोति न चेदिति&lt;br&gt;&#xA;एष परमात्मा आसमन्तात्काशनादाकाशः पूर्णानन्दो न चेत्तदा कारणान्तराभावान्न किञ्चित्प्रवर्तयेत् ।&lt;br&gt;&#xA;न चेदेष किञ्चित्प्रवर्तयेत्तदा कः पुमान्प्राण्यादन्याच्च ।&lt;br&gt;&#xA;न को ऽपि लौकिकीं वैदिकीं वा प्रवृत्तिं कुर्यात् ।&lt;br&gt;&#xA;स्वातन्त्र्याभावादिति योज्यम् ।&lt;br&gt;&#xA;&lt;em&gt;३,३९८&lt;/em&gt;&lt;br&gt;&#xA;अन्नमयादीनां पञ्चानामपि युक्तयन्तरेण परब्रह्मत्वं प्रतिपादयितुं सूत्रम् ।&lt;br&gt;&#xA;ओं मान्त्रवर्णिकमेव च गीयत इति ।&lt;br&gt;&#xA;ओं मान्त्रवर्णिकमेव च गीयते ओं&lt;br&gt;&#xA;मान्त्रवर्णिकमेव च गीयते । ब्ब्स्_१,१.१५ ।&lt;br&gt;&#xA;ब्रह्मवित् परमाप्नोतीति यत् प्रथमसूचितम् ।&lt;br&gt;&#xA;तदेव मन्त्रवर्णेन सत्यं ज्ञानमनन्तवत्  (अनुव्याख्यानम्)१,१.१८७&lt;br&gt;&#xA;लक्षितं &amp;hellip;  (अनुव्याख्यानम्)१,१.१८८अ&lt;br&gt;&#xA;न्यायसुधा-&lt;br&gt;&#xA;तस्यार्थः ।&lt;br&gt;&#xA;सत्यं ज्ञानमनन्तं ब्रह्मेति मन्त्रवर्णप्रतिपादितमेव वस्तूत्तरेण ग्रन्थेन गीयते ।&lt;br&gt;&#xA;अतश्चान्नमयादयः परं ब्रह्मेति ।&lt;br&gt;&#xA;स्यादेतद्यदि मन्त्रवणो ऽपि परब्रह्मविषयः स्यात् ।&lt;br&gt;&#xA;तदेव कुतः ।&lt;br&gt;&#xA;मन्त्रवर्णे ब्रह्मेत्येव श्रवणात् ।&lt;br&gt;&#xA;तस्य चामुख्यया वृत्त्यान्यत्रापि सम्भवात् ।&lt;br&gt;&#xA;कथं च मान्त्रवर्णिकाथर्प्रपञ्चनार्थमुत्तरो ग्रन्थ इत्यतः सूत्रार्थं विवरितुमुपोद्घातमाह ब्रह्मविदिति&lt;br&gt;&#xA;&lt;em&gt;३,३९८फ़्.&lt;/em&gt;&lt;br&gt;&#xA;ब्रह्मविदाप्नोति परमित्यनुवाकस्य प्रथमवाक्ये सूचितं तावत्परब्रह्मैव ।&lt;br&gt;&#xA;परशब्दश्रवणात् ।&lt;br&gt;&#xA;तज्ज्ञानस्य मोक्षहेतुत्वोक्तेश्च ।&lt;br&gt;&#xA;तदेव च मन्त्रवर्णेन सत्यं ज्ञानमनन्तवदन्तवन्न भवतीति लक्षितमसाधारणधर्मोपेततया प्रतिपादितमतो मान्त्रवर्णिकं परं ब्रह्मैव ।&lt;br&gt;&#xA;ब्रह्मविदाप्नोति परमित्युक्ते हि शङ्कात्रयमुदेति ।&lt;br&gt;&#xA;किं लक्षणकं तद्ब्रह्म ।&lt;br&gt;&#xA;न हि लक्षणेन विना वस्तु समस्तव्यावृत्ततया शक्यते ज्ञातुम् ।&lt;br&gt;&#xA;कथं च तद्वेदनं किं प्रतीयमानाकारस्यारोपितत्वमुपेत्य तदेवास्मीत्युतान्यथा ।&lt;br&gt;&#xA;ब्रह्मेति पूर्णं प्रतीतम् ।&lt;br&gt;&#xA;न (हि) च तादृशस्य साक्षात्कारो ऽस्माकं सम्भवतीति ।&lt;br&gt;&#xA;का नाम तत्प्राप्तिर्य ज्ञानसाध्या ।&lt;br&gt;&#xA;सर्वगतत्वेन नित्यप्राप्तत्वादिति ।&lt;br&gt;&#xA;तत्परिहाराय मन्त्रवर्णमुदाहरति श्रुतिः ।&lt;br&gt;&#xA;तदेषाभ्युक्तेति ।&lt;br&gt;&#xA;तदभ्येतदाशङ्कात्रयं प्रति तत्समाधानतयेति यावत् ।&lt;br&gt;&#xA;एषा ऋगुक्तोच्यत इत्यर्थः ।&lt;br&gt;&#xA;तत्र सत्यं ज्ञानमनन्तं ब्रह्मेति लक्षणशङ्काया उत्तरम् ।&lt;br&gt;&#xA;एतच्च प्रत्येकं लक्षणम् ।&lt;br&gt;&#xA;वक्ष्यमाणप्रकारेण सत्यत्वादीनामव्यभिचारित्वात् ।&lt;br&gt;&#xA;अत एव समुदितं लक्षणमभ्युपेत्य विशेषणकृत्यान्वेषणे परेषां क्लेशः परास्तः ।&lt;br&gt;&#xA;यो वेदेति द्वितीयशङ्कोत्तरम् ।&lt;br&gt;&#xA;परिपूर्णपरिमाणमपि शक्तिवशाद्भक्तानुकम्पयाल्पपरिमाणं प्रकटयत्सर्वजीवतदुपकारिकार्यकारणप्रेरकत्वेन हृदयगुहावस्थितं ज्ञेयमिति ।&lt;br&gt;&#xA;सो ऽश्नुत इति तृतीयशङ्कोत्तरम् ।&lt;br&gt;&#xA;न संयोगमात्रं तत्प्राप्तिः ।&lt;br&gt;&#xA;नाप्यैक्यापत्त्यादिः ।&lt;br&gt;&#xA;किन्तु तद्वयक्तिस्थाने ततो ऽत्यन्तभिन्नतया सत्यकामत्वादितत्सारूप्याभिव्यक्तिरेवेति ।&lt;br&gt;&#xA;&lt;em&gt;३,४०३&lt;/em&gt;&lt;br&gt;&#xA;अस्त्वेवं प्रथमवाक्यसूचितार्थस्य परब्रह्मत्वात्तदुत्थशङ्कापरिहारार्थस्य मन्त्रवर्णस्यापि तत्परत्वम् ।&lt;br&gt;&#xA;तथापि किं प्रकृत इत्यतः सूत्रार्थं विवृणोति तत्रेति&lt;br&gt;&#xA;&amp;hellip; तत्र सत्यत्वं सृष्टयान्नप्राणयोरपि ।&lt;br&gt;&#xA;उक्तं ज्ञानं तु मनसा विज्ञानेनाप्युदीरितम्  (अनुव्याख्यानम्)१,१.१८८&lt;br&gt;&#xA;अनन्तत्वं तथाऽनन्दमयवाचाप्युदाहृतम्  (अनुव्याख्यानम्)१,१.१८९अब्&lt;br&gt;&#xA;न्यायसुधा-&lt;br&gt;&#xA;तत्र लक्षणेषु सत्यत्वं सृष्टया’तस्माद्वा एतस्मादात्मन आकाशः सम्भूतः’ इति सृष्टिप्रकरणेन,’स वा एष पुरुषो ऽन्नरसमयः’&lt;br&gt;&#xA;इति’तस्माद्वा एतस्मादन्नरसमयाद्’ इति चान्नप्राणयोरन्नमयप्राणमययोः प्रकरणाभ्यामु(मप्यु)क्तम् ।&lt;br&gt;&#xA;ज्ञानं तु ब्रह्मलक्षणं मनसा ।&lt;br&gt;&#xA;‘तस्माद्वा एतस्मात्प्राणमयाद्’ इत्यादिना मनोमयप्रकरणेन ।&lt;br&gt;&#xA;विज्ञानेनापि ।&lt;br&gt;&#xA;‘तस्माद्वा एतस्मान्मनोमयाद्’ इत्यादिना विज्ञानमयप्रकरणेनाप्युदीरितम् ।&lt;br&gt;&#xA;तथाशब्दः समुच्चये ।&lt;br&gt;&#xA;अनन्तत्वमपि ब्रह्मलक्षणम् ।&lt;br&gt;&#xA;आनन्दमयवाचा ।&lt;br&gt;&#xA;‘तस्माद्वा एतस्माद्विज्ञानमयाद्’ इत्यादिनाऽनन्दमयप्रकरणेन ।&lt;br&gt;&#xA;अपिपदेनोत्तरवाक्यैरप्युदाहृतम् ।&lt;br&gt;&#xA;अत उत्तरेषां षण्णामपि प्रकरणानां मान्त्रवर्णिकपरब्रह्मलक्षणविवृतित्वात् (परं) ब्रह्मैवान्नमयादय इति सूत्रार्थः ।&lt;br&gt;&#xA;सत्यत्वं सृष्टिप्रकरणेनोक्तमित्युक्तम् ।&lt;br&gt;&#xA;तत्कथमित्यत आह सद्भावमिति&lt;br&gt;&#xA;सद्भावं यापयेद् यस्मात् सत्यं तत् तेन कथ्यते  (अनुव्याख्यानम्)१,१.१८९च्द्&lt;br&gt;&#xA;इति सृष्टिरिह प्रोक्ता &amp;hellip;  (अनुव्याख्यानम्)१,१.१९०अ&lt;br&gt;&#xA;&lt;em&gt;३,४०४&lt;/em&gt;&lt;br&gt;&#xA;न्यायसुधा-&lt;br&gt;&#xA;सच्छब्दः सद्भाववाची ।&lt;br&gt;&#xA;सद्भावे साधुभावे च सदित्येतत्प्रयुज्यत इति वचनात् ।&lt;br&gt;&#xA;सद्भावो जन्म ।&lt;br&gt;&#xA;सद्भावशब्देन प्रजननं सूचितमिति ।&lt;br&gt;&#xA;तथाच सच्छब्दे जन्मवाचीति कर्मण्युपपदे यातेरन्तर्णीतण्यर्थादतो ऽनुपसर्गे क इति कप्रत्यये कृते ऽयस्मयादीनि छन्दसीत्युपपदस्य भसञ्ज्ञायां&lt;br&gt;&#xA;सत्यमिति भवति ।&lt;br&gt;&#xA;ततः सत्सद्भावं जन्म यापयेत्प्रापयेत्स्वव्यतिरिक्तं सर्वं यस्मात्तस्मात्तद्ब्रह्म सत्यं कथ्यत इति सकलजगज्जन्मकारणत्वं सत्यशब्दार्थं हृदि&lt;br&gt;&#xA;कृत्वा आत्मन आकाश इत्यादिश्रुत्येहानुवाके सृष्टिः प्रोक्तेत्यर्थः ।&lt;br&gt;&#xA;अस्तु जगत्स्रष्टृत्वं सत्यशब्दार्थः ।&lt;br&gt;&#xA;तथाप्यात्मन आकाश इत्यादिसृष्टिप्रकरणं तद्वयाख्यानमिति न युक्तम् ।&lt;br&gt;&#xA;अवयवार्थकथनादेरभावादित्यत आह जगदिति&lt;br&gt;&#xA;&amp;hellip; जगत्सद्भावयापकम् ।&lt;br&gt;&#xA;ब्रह्मेति स्थापनायैव &amp;hellip;  (अनुव्याख्यानम्)१,१.१९०ब्च्&lt;br&gt;&#xA;न्यायसुधा-&lt;br&gt;&#xA;सत्यशब्देन यज्जगत्सद्भावयापकं ब्रह्मेत्युक्तं तस्यार्थस्य स्थापनायैव सृष्टिः प्रोक्ता नावयवार्थकथनाद्यर्था ।&lt;br&gt;&#xA;एतदुक्तं भवति ।&lt;br&gt;&#xA;नावयवार्थकथनादिकमेव व्याख्यानम् ।&lt;br&gt;&#xA;किं तूक्तस्थापनमपि ।&lt;br&gt;&#xA;प्रकृते च सत्यं ब्रह्मेति लक्षणे ऽभिहिते ऽसम्भवीदं पञ्चानां महाभूतानामेव जगज्जन्मादिकारणत्वादित्याशङ्कय महाभूतानामपि ब्रह्मैव कारणं&lt;br&gt;&#xA;तदन्तर्गतं तत्सत्तादिप्रदं चातो ब्रह्मैव जगज्जनकमिति तत्स्थापनमात्मन आकाश इत्यादिना क्रियत इति भवतीदं तद्वयाख्यानमिति ।&lt;br&gt;&#xA;&lt;em&gt;३,४०७&lt;/em&gt;&lt;br&gt;&#xA;अन्नमयप्रकरणं सत्यशब्दार्थ इत्युक्तं तत्कथमित्यत आह सत्त्वमिति&lt;br&gt;&#xA;&amp;hellip; सत्त्वं जीवनमेव च  (अनुव्याख्यानम्)१,१.१९०द्&lt;br&gt;&#xA;विशीर्णता च सत्त्वं स्यात् सन्नमित्याहुरेव यत्  (अनुव्याख्यानम्)१,१.१९१अब्&lt;br&gt;&#xA;न्यायसुधा-&lt;br&gt;&#xA;न केवलं जन्मैव सच्छब्दार्थः किन्तु जीवनं च प्राणधारणलक्षणं सत्त्वमेव सच्छब्दप्रवृत्तिनिमित्तमेव ।&lt;br&gt;&#xA;अस्ति देवदत्त इत्युक्ते जीवतीति प्रत्ययात् ।&lt;br&gt;&#xA;विशीर्णता च शैथिल्यलक्षणा ।&lt;br&gt;&#xA;सत्त्वं सच्छब्दप्रवृत्तिनिमित्तं स्यात् ।&lt;br&gt;&#xA;कुतः ।&lt;br&gt;&#xA;यद्यस्माद्विशीर्णं वस्तु सन्नमित्याहुः ।&lt;br&gt;&#xA;एवशब्दः षद्ळ्विशरणगत्यवसादनेष्विति पाठान्मुख्य एवायं प्रयोग इति सूचयति ।&lt;br&gt;&#xA;तथाचास्तेः शत्रन्तस्य सदेः क्विबन्तस्य वा सदिति रूपम् ।&lt;br&gt;&#xA;भावप्रधानं चैतत् ।&lt;br&gt;&#xA;सत् सत्त्वं जीवनं विशरणं वा भूतानां यापयतीति सत्यमित्युक्तं भवति ।&lt;br&gt;&#xA;किमतो यद्येवमित्यत आह अत इति&lt;br&gt;&#xA;अतो ऽद्यतात्तृतान्नत्वं सत्यशब्दार्थ एव हि  (अनुव्याख्यानम्)१,१.१९१च्द्&lt;br&gt;&#xA;न्यायसुधा-&lt;br&gt;&#xA;यत एवं सकलभूतानां जीवविनाशहेतुत्वं सत्यशब्दोक्तम् ।&lt;br&gt;&#xA;अतः सत्यशब्दार्थ एवान्नत्वमन्नशब्दप्रवृत्तिनिमित्तम् ।&lt;br&gt;&#xA;तत् कथम् ।&lt;br&gt;&#xA;हि यस्मादुपजीव्यत्वलक्षणाद्यता विनाशकत्वलक्षणात्तृता च तदिति ।&lt;br&gt;&#xA;&lt;em&gt;३,४०८&lt;/em&gt;&lt;br&gt;&#xA;प्राणमयप्रकरणं च सत्यशब्दार्थ इत्युक्तम् ।&lt;br&gt;&#xA;तत्कथमित्यत आह प्राणमिति&lt;br&gt;&#xA;प्राणं देवा अनुप्राणन्ति मनुष्याः पशवश्च ये ।&lt;br&gt;&#xA;आयुः प्राणो हि भूतानामिति यद् गतिजीवने  (अनुव्याख्यानम्)१,१.१९२&lt;br&gt;&#xA;उक्ते सदितिधात्वर्थो गतिश्चातो हि सत्यता ।&lt;br&gt;&#xA;प्राणत्वम् &amp;hellip;  (अनुव्याख्यानम्)१,१.१९३अच्&lt;br&gt;&#xA;न्यायसुधा-&lt;br&gt;&#xA;देवादयः प्राणं परमात्मानमनु तत्प्रेरणया प्राणन्ति चेष्यन्ते ।&lt;br&gt;&#xA;स प्राणः परमात्मा सर्वेषामायुर्जीवनहेतुश्चातो ऽसौ प्राण उच्यत इति मन्त्रेण प्राणन्ति जीवन्ति वा सर्वभूतान्यनेनेति प्राणशब्दार्थतया गतिजीवने&lt;br&gt;&#xA;भूतानां गतिजीवनप्रदत्तमिति यावत् उक्ते ।&lt;br&gt;&#xA;यद्यस्मात् यतश्च सदिति धात्वर्थो, गतिर्जीवनं चास्ति धात्वर्थः ।&lt;br&gt;&#xA;ताभ्यां च शतरि क्विपि च कृते सदिति भवति ।&lt;br&gt;&#xA;तच्च भावप्रधानं विवक्षित्वा सत्सत्त्वं गतिं जीवनं वा भूतानां यापयतीति सत्यशब्दो ऽपि गतिजीवनप्रदत्वमाह ।&lt;br&gt;&#xA;अतः सत्यता प्राणत्वं सत्यप्राणशब्दयोरेकार्थत्वमिति व्याख्येयम् ।&lt;br&gt;&#xA;अनेनान्नमयप्राणमयप्रकरणे सत्यशब्दार्थप्रपञ्चनेन तद्वयाख्याने इत्युक्तं भवति ।&lt;br&gt;&#xA;ज्ञानशब्दार्थो मनोमयप्रकरणमित्युक्तम् ।&lt;br&gt;&#xA;तत्कथमित्यत आह अवबोधार्थ इति&lt;br&gt;&#xA;&amp;hellip; अवबोधार्थो मनुधातुः प्रकीर्तितः  (अनुव्याख्यानम्)१,१.१९३च्द्&lt;br&gt;&#xA;न्यायसुधा-&lt;br&gt;&#xA;प्रकीर्तितो मनु अवबोधन इति व्याघातः ।&lt;br&gt;&#xA;ततश्च तस्माद्भावे ऽसुन्प्रत्यये विहिते मन इति ज्ञानमिति चैकार्थता भवति ।&lt;br&gt;&#xA;विज्ञानमयप्रकरणस्य ज्ञानशब्दार्थत्वं स्पष्टमेवेति न प्रपञ्चितम् ।&lt;br&gt;&#xA;अत्र ज्ञानं ब्रह्मेति लक्षणे ऽभिहिते सकलचेतनसाधारण्यादलक्षणमेतदित्याशङ्कायां नावबोधमात्रं ज्ञानमिहविवक्षितम् ।&lt;br&gt;&#xA;किन्तु सकलपदार्थसामान्यविशेषाकारविषयमित्यतो नातिव्याप्तिरित्याभ्यां प्रकरणाभ्यां लक्षणस्यातिव्याप्तिपरिहाराय प्रपञ्चनं कृतमिति ।&lt;br&gt;&#xA;आनन्दमयप्रकरणेनानन्तत्वं व्याख्यातमित्यभिहितम् ।&lt;br&gt;&#xA;तत्कथमित्यत आह नाल्प इति&lt;br&gt;&#xA;नाल्पे सुखमिति प्रोक्तयैवानन्दमयतोक्तितः ।&lt;br&gt;&#xA;अनन्तत्वं सुनिर्णीतं पूर्णानन्दो हि नाल्पके  (अनुव्याख्यानम्)१,१.१९४&lt;br&gt;&#xA;&lt;em&gt;३,४०८&lt;/em&gt;&lt;br&gt;&#xA;न्यायसुधा-&lt;br&gt;&#xA;नानन्दमयप्रकरणमनन्तपदनिर्वचनपरत्वादिना रूपेण तद्वयाख्यानम् ।&lt;br&gt;&#xA;किं नामानन्तत्वलक्षणस्यासम्भावनाशङ्कायामानन्दमयतोक्तयानन्तत्वं सुनिर्णीतमुपपादितम् ।&lt;br&gt;&#xA;परमेश्वरो ऽनन्तः पूर्णानन्दत्वादिति ।&lt;br&gt;&#xA;ननु साध्यसाधनयोः क्वाप्यदर्शनेन व्याप्त्यभावात्कथमेतत् ।&lt;br&gt;&#xA;मैवम् ।&lt;br&gt;&#xA;नाल्पे सुखमस्तीति श्रुत्युक्तया हि यस्मादल्पके ऽन्तवति पूर्णानन्दो नास्तीति निश्चीयते ।&lt;br&gt;&#xA;व्यतिरेकव्याप्तिरस्तीत्यर्थः ।&lt;br&gt;&#xA;नन्वनन्तत्ववत्पूर्णानन्दो ऽप्यसिद्ध एव ।&lt;br&gt;&#xA;सत्यम् ।&lt;br&gt;&#xA;अत एव को ह्येवान्यादित्यादिनोपपादयति श्रुतिः ।&lt;br&gt;&#xA;उक्तं चैतदानन्तमयवाचाषीति ।&lt;br&gt;&#xA;सूत्रार्थमुपसंहरति अत इति&lt;br&gt;&#xA;अतो हि मन्त्रवर्णोक्तविस्तृतिस्तु समस्तया ।&lt;br&gt;&#xA;क्रियते परया यस्माद् &amp;hellip;  (अनुव्याख्यानम्)१,१.१९५अच्&lt;br&gt;&#xA;&lt;em&gt;३,४०९&lt;/em&gt;&lt;br&gt;&#xA;न्यायसुधा-&lt;br&gt;&#xA;अत इत्युक्तप्रकारेण ।&lt;br&gt;&#xA;हिशब्दः प्रसिद्धौ तुशब्दो ऽवधारणे ।&lt;br&gt;&#xA;परया मन्त्रवर्णादुत्तरया श्रुत्या ।&lt;br&gt;&#xA;तस्माद्विष्णुरेवान्नमयादिशब्दवाच्य इति पूर्वेण सम्बन्धः ।&lt;br&gt;&#xA;&lt;em&gt;३,४१२&lt;/em&gt;&lt;br&gt;&#xA;एवमानन्दमयो ऽभ्यासादित्यादिसूत्रैः स्वपक्षसाधनं विधाय परपक्षप्रतिक्षेपार्थं सूत्रम् नेतरो ऽनुपपत्तिरिति ।&lt;br&gt;&#xA;ओं नेतरो ऽनुपपत्तेः ओं&lt;br&gt;&#xA;नेतरो ऽनुपपत्तेः । ब्ब्स्_१,१.१६ ।&lt;br&gt;&#xA;तत्र प्रतिज्ञांशं व्याख्याति इतर इति&lt;br&gt;&#xA;&amp;hellip; इतरो ऽत्र न कथ्यते  (अनुव्याख्यानम्)१,१.१९५द्&lt;br&gt;&#xA;न्यायसुधा-&lt;br&gt;&#xA;इतरो जीवो वा शरीरादिकोशो वा प्रकृतिर्वात्रान्नमयादिप्रकरणे न कथ्यते ।&lt;br&gt;&#xA;कुतः ।&lt;br&gt;&#xA;अनुपपत्तेः ।&lt;br&gt;&#xA;सर्वं वै ते ऽन्नमापनुवन्ति ।&lt;br&gt;&#xA;ये ऽन्नं ब्रह्मोपासते ।&lt;br&gt;&#xA;सर्वमेव त आयुर्यन्ति ।&lt;br&gt;&#xA;ये प्राणं ब्रह्मोपासत इत्यादिनान्नमयादिज्ञानान्मोक्षः प्रतीयते ।&lt;br&gt;&#xA;अन्नमयादिशब्दानां च जीवादिवाचित्वे तदनुपपत्तेरित्यर्थः ।&lt;br&gt;&#xA;कुतो ऽनुपपत्तिरित्यत आह पुरुषमिति&lt;br&gt;&#xA;पुरुषं वेत्ति यो मुच्येन्नान्यः पन्था हि विद्यते ।&lt;br&gt;&#xA;इति श्रुतेरन्यवेदी कथं मुक्तिं प्रयास्यति  (अनुव्याख्यानम्)१,१.१९६&lt;br&gt;&#xA;न्यायसुधा-&lt;br&gt;&#xA;अनेन ‘तमेवं विद्वानमृत इह भवति ।&lt;br&gt;&#xA;नान्यः पन्था अयनाय विद्यते’ इति श्रुतिं सूचयति ।&lt;br&gt;&#xA;नन्वत्र तमित्युच्यते न विष्णुमिति ।&lt;br&gt;&#xA;मैवम् ।&lt;br&gt;&#xA;सहस्रशीर्षा पुरुष इत्यादौ प्रकृतपुरुषस्य तमिति परामर्शादित्यभिप्रेत्योक्तम् पुरुषमिति&lt;br&gt;&#xA;यच्छब्दश्रवणात्स इति द्रष्टव्यम् ।&lt;br&gt;&#xA;मुच्येन्मुच्येत ।&lt;br&gt;&#xA;व्यत्ययो बहुलमिति वचनात् ।&lt;br&gt;&#xA;अन्यः परमपुरुषज्ञानात् ।&lt;br&gt;&#xA;पन्था मोक्षस्य ।&lt;br&gt;&#xA;हिशब्दः श्रुतेः प्रसिद्धत्वद्योतकः ।&lt;br&gt;&#xA;नन्वस्तु पुरुषज्ञानादेव मोक्षः पुरुषो ऽप्यन्यश्चेत्कथं नान्यज्ञानान्मोक्ष इत्यत आह पुरुष इति&lt;br&gt;&#xA;पुरुषः पर आत्माजो ब्रह्म नारायणः प्रभुः ।&lt;br&gt;&#xA;महानानन्द उद् विष्णुर्भर्ग ओम इतीर्यते  (अनुव्याख्यानम्)१,१.१९७&lt;br&gt;&#xA;स्वयं नारायणो देवो नान्यस्यैतानि कस्यचित्  (अनुव्याख्यानम्)१,१.१९८अब्&lt;br&gt;&#xA;&lt;em&gt;३,४१३&lt;/em&gt;&lt;br&gt;&#xA;न्यायसुधा-&lt;br&gt;&#xA;स्वयं मुख्यया वृत्त्या ।&lt;br&gt;&#xA;एतानि नामानि ।&lt;br&gt;&#xA;कुत एतेषां विष्णुनामत्वादेव हि ये विष्णुमुद्दिश्य यज्ञदानादि कुर्वते ते ओम्मित्युदाहृत्यैव ।&lt;br&gt;&#xA;अन्यथा तन्न स्यात् ।&lt;br&gt;&#xA;न ह्यन्योद्देशेन कमर् कुर्वाणैरन्यविषयो मन्त्रो जप्यत इति ।&lt;br&gt;&#xA;पुरुषशब्दस्य विष्णुवाचित्वे युक्तिमाह सूक्तेनेति&lt;br&gt;&#xA;सूक्तेन पौरुषेणैनं यजन्त्यध्यात्मकोविदाः ।&lt;br&gt;&#xA;इति पैङ्गिश्रुतिस्तेन नान्यज्ञानाद् विमुच्यते  (अनुव्याख्यानम्)१,१.१९९&lt;br&gt;&#xA;न्यायसुधा-&lt;br&gt;&#xA;य एनं नारायणं यजन्ति ते पौरुषेण सूक्तेन यजन्ति ।&lt;br&gt;&#xA;तेन ज्ञायते पुरुषशब्दो विष्णुवाचीति ।&lt;br&gt;&#xA;इति पैङ्गिश्रुतिः पुरुषशब्दस्य भगवदेकवाचितामाह यतस्तेन तमेवं विद्वानित्यस्य विष्णुपत्वादिति ।&lt;br&gt;&#xA;&lt;em&gt;३,४१४&lt;/em&gt;&lt;br&gt;&#xA;नन्वितरपरिग्रह इवेश्वरपरिग्रहे ऽप्यनुपपत्तिः समाना ।&lt;br&gt;&#xA;तथा हि ।&lt;br&gt;&#xA;ओषधीभ्यो ऽन्नात्पुरुष इत्योषधिकार्यान्नविकारं शरीरं पुरुषपदेनोक्तवा स वा एष पुरुष इति तं परामृश्यान्नरसमय इत्युच्यते ।&lt;br&gt;&#xA;तस्येश्वरत्वे ऽनुपपत्तिरेव ।&lt;br&gt;&#xA;तत्प्रवाहपतिताश्च प्राणमयादय इत्याशङ्कां परिहर्तुं पीठ(ठिका)मारचयति ब्रह्मशब्दोदित इति&lt;br&gt;&#xA;ब्रह्मशब्दोदिते तस्मिन्नात्मशब्दं प्रयुज्य च ।&lt;br&gt;&#xA;तस्मादाकाशसृष्टिं च प्रोवाचात्र चतुविर्धाम्  (अनुव्याख्यानम्)१,१.२००&lt;br&gt;&#xA;न्यायसुधा-&lt;br&gt;&#xA;ब्रह्मविदाप्नोति परं सत्यं ज्ञानमनन्तं ब्रह्मेति ब्रह्मशब्दोदिते तस्मिन्विष्णौ तस्माद्वा एतस्मादात्मन इत्यात्मशब्दं (च) प्रयुज्येति योज्यम् ।&lt;br&gt;&#xA;तस्मादेतस्मादित्यनुसन्धानात् ।&lt;br&gt;&#xA;आकाशसृष्टिं च प्रोवाचाकाशः सम्भूत इत्यनेन ।&lt;br&gt;&#xA;अत्रानुवाके ।&lt;br&gt;&#xA;आत्मशब्दं प्रयुज्य सृष्टिं च प्रोवाचेत्येनेनात्मत्वमपि विधेयमिति सूचयति ।&lt;br&gt;&#xA;चतुर्विधाकाशसम्बन्धित्वात्सृष्टेश्चतुर्विधत्वम् ।&lt;br&gt;&#xA;न स्वतः ।&lt;br&gt;&#xA;त्रैविध्यस्य वक्ष्यमाणत्वात् ।&lt;br&gt;&#xA;तथाच चतुर्विधाकाशसृष्टिं च प्रोवाचेत्यर्थः ।&lt;br&gt;&#xA;आकाशचातुर्विध्यं कथमित्यत आह भूतमिति&lt;br&gt;&#xA;&lt;em&gt;३,४१५&lt;/em&gt;&lt;br&gt;&#xA;भूतं भूताभिमानी च तद्देहो ऽन्तर्नियामकः ।&lt;br&gt;&#xA;हरिश्चाकाशशब्दोक्तो मुख्यतो हरिरेव च  (अनुव्याख्यानम्)१,१.२०१&lt;br&gt;&#xA;आ समन्तात् काशते यदाकाशो मुख्यतो हरिः  (अनुव्याख्यानम्)१,१.२०२अब्&lt;br&gt;&#xA;न्यायसुधा-&lt;br&gt;&#xA;भूतमाशकाशशब्दोक्तमित्यादिसम्बन्धः ।&lt;br&gt;&#xA;अन्तर्नियामक एषां त्रयाणाम् ।&lt;br&gt;&#xA;तत्रापि न समानकक्ष्यतया चतुर्णामाकाशशब्दातर्त्वमित्याह मुख्यत इति&lt;br&gt;&#xA;चशब्दस्तुशब्दार्(थः)थे ।&lt;br&gt;&#xA;तत्कथमित्यत आह आसमन्तादिति&lt;br&gt;&#xA;आ इत्यनुवादेन समन्तात्काशनं ह्याकाशशब्दार्थः ।&lt;br&gt;&#xA;ततश्च यद्यस्माद्धरिरेव मुख्यतः समन्तात्काशते तस्मात्स एव मुख्यत आकाश इति योज्यम् ।&lt;br&gt;&#xA;&lt;em&gt;३,४१६&lt;/em&gt;&lt;br&gt;&#xA;एवं मुख्यामुख्यभेदेन चतुर्विधादाकाशादाकाशाद्वायुरित्युक्तविधया चतुर्विधस्य वायोः सृष्टिं प्रोवाच ।&lt;br&gt;&#xA;तत्रापि वायुशब्देन मुख्यतो हरिरेवोच्यत इति योज्यम् (वक्तव्यम्) ।&lt;br&gt;&#xA;तत्कथमित्यत आह बलेति&lt;br&gt;&#xA;बलज्ञानस्वरूपत्वाद् वायुर् &amp;hellip;  (अनुव्याख्यानम्)१,१.२०२च्द्&lt;br&gt;&#xA;न्यायसुधा-&lt;br&gt;&#xA;वशब्दो बलवाची ।&lt;br&gt;&#xA;आयुरिति ज्ञानमुच्यते ।&lt;br&gt;&#xA;अयतेर्गत्यर्थत्वात् ।&lt;br&gt;&#xA;गत्यर्थानां ज्ञानार्थत्वात् ।&lt;br&gt;&#xA;तथा वायोरग्निरिति चतुर्विधाद्वयोश्चतुर्विधस्याग्नेः सृष्टिं प्रोवाच ।&lt;br&gt;&#xA;तत्रापि मुख्यतो हरिरेवाग्निशब्देनोच्यत इति स्थिते तत्कथमित्यत आह अग्निरिति&lt;br&gt;&#xA;&lt;em&gt;३,४१७&lt;/em&gt;&lt;br&gt;&#xA;&amp;hellip; अग्निरगं नयन्  (अनुव्याख्यानम्)१,१.२०२द्&lt;br&gt;&#xA;न्यायसुधा-&lt;br&gt;&#xA;न गच्छति स्वतो न प्रवर्तत इत्यगं विश्वम् ।&lt;br&gt;&#xA;अगशब्दे कमर्ण्युपपदे नयतेः क्विप् ।&lt;br&gt;&#xA;तत्सन्नियोगेनोपपदलोपो धातोश्च ह्रस्वता निर्वचनत्वात् ।&lt;br&gt;&#xA;ततो ऽग्नेराप इति चतुर्विधादग्नेश्चतुर्विधानामेवापां सृष्टिं प्रोवाच ।&lt;br&gt;&#xA;तत्राप्याप इति मुख्यतो हरिरेवोक्त इति वाच्यम् ।&lt;br&gt;&#xA;कथं तदित्यत आह आप इति&lt;br&gt;&#xA;आप आपालनाच्चैव &amp;hellip;  (अनुव्याख्यानम्)१,१.२०३अ&lt;br&gt;&#xA;न्यायसुधा-&lt;br&gt;&#xA;आङ्पूर्वस्य पाते रूपमेतत् ।&lt;br&gt;&#xA;उपसर्गह्रस्वता धातुलोपश्च निर्वचनत्वात् ।&lt;br&gt;&#xA;चशब्दो ऽनुक्तसमुच्चयार्थः ।&lt;br&gt;&#xA;तेन स्त्रीरूपत्वात्स्त्रीलिङ्गं बहुरूपत्वाद्बहुवचनं चेत्युक्तं भवति ।&lt;br&gt;&#xA;एवशब्दो हरिरेवेति सम्बद्धयते ।&lt;br&gt;&#xA;एवमद्भयः पृथिवीति चतुर्विधाभ्यो ऽद्भयश्चतुविर्धायाः पृथिव्याः सृष्टिं प्रोवाच ।&lt;br&gt;&#xA;तत्रापि हरिरेव मुख्यतः पृथिवीशब्दवाच्य इति सिद्धे तदुपपादयति पृथिवीति&lt;br&gt;&#xA;&amp;hellip; पृथिवी प्रथितो यतः  (अनुव्याख्यानम्)१,१.२०३ब्&lt;br&gt;&#xA;न्यायसुधा-&lt;br&gt;&#xA;प्रथितो यतस्ततः पृथिवीति योजना ।&lt;br&gt;&#xA;पृथु विस्तारे ।&lt;br&gt;&#xA;&lt;em&gt;३,४२०&lt;/em&gt;&lt;br&gt;&#xA;तथाच चतुर्विधायाः पृथिव्याः पृथिव्याः पृथिव्या ओषधय इति चतुर्विधौषधिसृष्टिं प्रोवाच ।&lt;br&gt;&#xA;भूतानां समाप्तत्वात्तस्थाने भौतिकग्रहणम(मि)तःपरं कार्यम् ।&lt;br&gt;&#xA;तत्राप्योषधिशब्देन मुख्यतो हरिरेवोच्यत इति स्थिते कुत इत्यत आह उष्यानामिति&lt;br&gt;&#xA;उष्यानामाश्रयत्वेन स एवोषधिनामकः  (अनुव्याख्यानम्)१,१.२०३च्द्&lt;br&gt;&#xA;न्यायसुधा-&lt;br&gt;&#xA;दग्धानाम् ।&lt;br&gt;&#xA;उष्या ओषाः कर्मणि घञ् ।&lt;br&gt;&#xA;ओषा धीयन्ते ऽस्मिन्नित्योषधिरित्यर्थः ।&lt;br&gt;&#xA;कर्मण्यधिकरणे चेति किप्रत्ययः ।&lt;br&gt;&#xA;कथमोषध्यन्तर्गतस्योष्याश्रयत्वमित्यत आह ओषधीषु स्थित इति&lt;br&gt;&#xA;ओषधीषु स्थितो विष्णुः क्षुधितैराश्रितो भवेत्  (अनुव्याख्यानम्)१,१.२०४अब्&lt;br&gt;&#xA;&lt;em&gt;३,४२१&lt;/em&gt;&lt;br&gt;&#xA;न्यायसुधा-&lt;br&gt;&#xA;क्षुधितैर्जाठराग्निनोष्ठैः ।&lt;br&gt;&#xA;ओषधीभ्यो ऽन्नमिति चतुर्विधोषधीभ्यश्चतुर्विधस्यान्नस्य सृष्टिं प्रोवाच ।&lt;br&gt;&#xA;तत्राप्यन्नशब्दो विष्णावेव मुख्यः ।&lt;br&gt;&#xA;अद्यते ऽत्ति च व्याख्यानस्य तस्मिन्नेव सम्भवादिति प्रागेव सिद्धत्वान्नोक्तम् ।&lt;br&gt;&#xA;ततो ऽन्नात्पुरुष इति चतुर्विधान्नाच्छरीरतदभिमानितदन्तर्यामिरूपस्य त्रिविधस्य पुरुषस्य सृष्टिं प्रोवाच ।&lt;br&gt;&#xA;तत्रापि पुरुषशब्देन मुख्यतो हरिरेवोक्त इति स्थिते तत्कथमित्यत आह पुरीति&lt;br&gt;&#xA;पुरि शेते यतः सो ऽथ पुरुषश्चेति गीयते  (अनुव्याख्यानम्)१,१.२०४च्द्&lt;br&gt;&#xA;न्यायसुधा-&lt;br&gt;&#xA;अथ तस्मात् ।&lt;br&gt;&#xA;पुरि शरीरे ।&lt;br&gt;&#xA;अत्रोपपदस्य सप्तम्या अलुक् ।&lt;br&gt;&#xA;तस्य चेकारस्योकारः ।&lt;br&gt;&#xA;धातुशकारस्य षकारो निर्वचनत्वात् ।&lt;br&gt;&#xA;अधिकरणे शेतेर्डः ।&lt;br&gt;&#xA;एवमात्मादिशब्दान्व्याख्याय तेषां सृष्टिं विवृणोति क्रियेति&lt;br&gt;&#xA;क्रियाप्रवर्तकत्वेन प्रादुर्भावो हरेर्जनिः ।&lt;br&gt;&#xA;आकाशादिषु नान्यास्ति ह्यभिमानो ऽभिमानिनः  (अनुव्याख्यानम्)१,१.२०५&lt;br&gt;&#xA;अभिमानिशरीरस्य साक्षाद् भूतस्य चोद्भवः  (अनुव्याख्यानम्)१,१.२०६अब्&lt;br&gt;&#xA;न्यायसुधा-&lt;br&gt;&#xA;साक्षाज्जन्मैव किं न स्यादित्यत आह नान्येति&lt;br&gt;&#xA;हिशब्दो नित्यो नित्यानामित्यादिश्रुतिप्रसिद्धिसूचकः ।&lt;br&gt;&#xA;अभिमानो ममेदमिति बुद्धिः ।&lt;br&gt;&#xA;जनिरिति सम्बन्धः ।&lt;br&gt;&#xA;भूतस्येत्युपलक्षणम् ओषध्यादिभौतिकस्य चेत्यपि ग्राह्यम् ।&lt;br&gt;&#xA;साक्षादुद्भव एव जनिरित्यन्वयः ।&lt;br&gt;&#xA;&lt;em&gt;३,४२३&lt;/em&gt;&lt;br&gt;&#xA;यद्येवमात्माकाशवाय्वग्न्यप्पृथिव्योषध्यन्नपुरुषपदैर्मुख्यतो हरिरेवोक्तः अन्यदमुख्यतस्ततः किं प्रकृत इत्यत आह&lt;br&gt;&#xA;एवमिति&lt;br&gt;&#xA;&lt;em&gt;३,४२४&lt;/em&gt;&lt;br&gt;&#xA;एवं देहादिपर्यन्तमागतं हरिमेव तु  (अनुव्याख्यानम्)१,१.२०६च्द्&lt;br&gt;&#xA;परामृशति तस्यैव पञ्चरूपत्ववित्तये ।&lt;br&gt;&#xA;त्यक्तवा भूतादिकं सर्वं स वा एष इति श्रुतिः  (अनुव्याख्यानम्)१,१.२०७&lt;br&gt;&#xA;न्यायसुधा-&lt;br&gt;&#xA;अत्र देहशब्दात्प्रागात्मशब्दो ऽध्याहार्यः ।&lt;br&gt;&#xA;स वा एष पुरुष इति श्रुतिः प्रकृतमपि भूतादिकं सर्वं त्यक्तवाऽत्मादिदेहपर्यन्तमागतं तैः शब्दैः प्रकृतं हरिमेव परामृशति ।&lt;br&gt;&#xA;तस्यैव सृष्टिकर्तुः शरीरे ऽन्नमयादिपञ्चरूपत्वज्ञापनायेति ।&lt;br&gt;&#xA;इदमुक्तं भवति ।&lt;br&gt;&#xA;नान्नमयादीनां परब्रह्मत्वपरिग्रहे स वा एष पुरुष इति परामर्शविरोधः ।&lt;br&gt;&#xA;आत्मपदोदितस्य परामर्शो ऽयमिति स्वीकारात् ।&lt;br&gt;&#xA;नच नासौ परब्रह्म ।&lt;br&gt;&#xA;तस्मात्परप्राप्तिकामेन ज्ञातव्यतयोक्तादेतस्मात्पुनः सत्यज्ञानानन्तत्वेन लक्षितादात्मन इति प्रकृतानुसन्धानात् ।&lt;br&gt;&#xA;नच सन्निहितपरामर्शपरित्यागेन दूरप्रकृतपरामर्शाङ्गीकारो ऽनुचित इति वाच्यम् ।&lt;br&gt;&#xA;आत्मादिपुरुषान्तसर्वशब्दैरपि तस्यैव प्रकृतत्वाङ्गीकारात् ।&lt;br&gt;&#xA;न चेश्वरस्योत्पत्तिरनुत्पन्ना ।&lt;br&gt;&#xA;प्रादुर्भावापेक्षया व्याख्यानात् ।&lt;br&gt;&#xA;न चैतदप्रामाणिकं व्याख्यानम् ।&lt;br&gt;&#xA;कारणत्वेनेत्युपपादयिष्यमाणत्वात् ।&lt;br&gt;&#xA;नचैवं भूतादिसृष्टेरप्रामाणिकत्वापत्तिः ।&lt;br&gt;&#xA;आकाशादिशब्दानां भूतादिपरत्वस्यापि स्वीकारात् ।&lt;br&gt;&#xA;अनेकाथर्तायाश्चोपपादयिष्यमाणत्वात् ।&lt;br&gt;&#xA;नचैवं तेषामपि प्रादुर्भावमात्रापत्तिः ।&lt;br&gt;&#xA;सामान्यतः श्रुतस्य सम्भवशब्दस्य यथायोग्यं व्याख्यानोपपत्तेः ।&lt;br&gt;&#xA;नचैवमप्यन्नरसमयस्य प्रकृतसर्वात्मकत्वापत्तिः ।&lt;br&gt;&#xA;प्रकृतानामपि भूतादीनां परित्यागेन हरेरेव परामर्शाङ्गीकारात् ।&lt;br&gt;&#xA;नचैतदन्याय्यम् ।&lt;br&gt;&#xA;आकाशादिशब्दानां हरावेव मुख्यत्वेन तस्यैवोत्कटतया बुद्धिसन्निधानात् ।&lt;br&gt;&#xA;नचेश्वरपरामर्शो व्यर्थः ।&lt;br&gt;&#xA;तस्यैवान्नमयादिपञ्चरूपताज्ञापनाय प्रकरणान्तरारम्भार्थत्वात् ।&lt;br&gt;&#xA;तस्य च लक्षणविवरणार्थत्वेनोपयोगस्योक्तत्वात् ।&lt;br&gt;&#xA;तथाचान्नमयस्य ब्रह्मत्वे ऽनुपपत्त्यभावान्न तत्प्रवाहपतितानां प्राणमयादीनामब्रह्मत्वं कल्पनीयमिति ।&lt;br&gt;&#xA;&lt;em&gt;३,४२६&lt;/em&gt;&lt;br&gt;&#xA;ननु किमनेन बहुधा संविधानेन ।&lt;br&gt;&#xA;शरीरमात्रपरामर्शो ऽयं किं न स्यात् ।&lt;br&gt;&#xA;मैवम् ।&lt;br&gt;&#xA;तथा सत्येष पुरुष इत्येतावता पूर्णत्वेन स इत्यस्य वैयर्थ्यापत्तेः ।&lt;br&gt;&#xA;भवत्पक्षे ऽपि तत् समानमिति चेन्नेत्यभिप्रेत्याह स इति&lt;br&gt;&#xA;स इत्यात्मपदोद्दिष्य एष जीवशरीरगः  (अनुव्याख्यानम्)१,१.२०८अब्&lt;br&gt;&#xA;न्यायसुधा-&lt;br&gt;&#xA;एष इति जीवशरीरगः परामृश्यते ।&lt;br&gt;&#xA;शरीरग इत्येवोक्ते परमेश्वरस्य शरीरित्वं प्रतीयेत ।&lt;br&gt;&#xA;अतो जीवेत्युक्तम् ।&lt;br&gt;&#xA;किञ्च शरीरपरामर्शे स वा एष पुरुषो ऽन्नमय इत्येव वक्तव्यम् ।&lt;br&gt;&#xA;रसशब्दस्तु व्यर्थः ।&lt;br&gt;&#xA;प्रयोजनानुपलब्धेः ।&lt;br&gt;&#xA;अन्नात्पुरुष इत्येव प्रकृतत्वाच्च ।&lt;br&gt;&#xA;नचास्मत्पक्षे ऽपि रसशब्दस्य वैयर्थ्यम् ।&lt;br&gt;&#xA;अन्नमय इत्येवोक्ते प्राकृतान्नमयत्वं (इत्येव) प्रतीयेत ।&lt;br&gt;&#xA;तन्निवृत्त्यर्थत्वेन सार्थक्यादित्याशयवानाह सारेति&lt;br&gt;&#xA;सारान्नमय एवायं न लोकान्नमयः प्रभुः  (अनुव्याख्यानम्)१,१.२०८च्द्&lt;br&gt;&#xA;इति तं रसशब्देन विशिनष्टि शरीरगम्  (अनुव्याख्यानम्)१,१.२०९अब्&lt;br&gt;&#xA;न्यायसुधा-&lt;br&gt;&#xA;रसशब्दो हि सारवाची ।&lt;br&gt;&#xA;रससारो वरश्चेति शब्दाः पर्यायवाचका इति वचनात् ।&lt;br&gt;&#xA;ततश्चान्नरसो ऽन्नसारः ।&lt;br&gt;&#xA;अन्नशब्दार्थेषु मुख्यार्थो ऽत्तृत्वादि(लक्षण)स्तत्प्रचुर इत्युक्तं भवति ।&lt;br&gt;&#xA;तस्य तात्पर्यार्थः सारान्नमय इति ।&lt;br&gt;&#xA;इति ज्ञापयितुमिति शेषः ।&lt;br&gt;&#xA;विशिनष्टि श्रुतिः ।&lt;br&gt;&#xA;अपि च ।&lt;br&gt;&#xA;शरीरपरामर्शो ऽयं चेत्तस्येदमेव शिरः अयं दक्षिणः पक्षः अयमुत्तरः पक्षः अयमात्मा इदं पुच्छं प्रतिष्ठेति सर्वं व्यर्थमेव स्यात् ।&lt;br&gt;&#xA;शरीरशिरःप्रभृतेः प्रत्यक्षसिद्धत्वेनोपदेशानपेक्षणात् ।&lt;br&gt;&#xA;&lt;em&gt;३,४२७&lt;/em&gt;&lt;br&gt;&#xA;नन्वीश्वरे ऽप्यनुपपत्तिरेव ।&lt;br&gt;&#xA;तस्य शिरःप्रभृत्यवयवाभावात् ।&lt;br&gt;&#xA;न ।&lt;br&gt;&#xA;प्रकाशवच्चेति वक्ष्यमाणत्वात् ।&lt;br&gt;&#xA;तथाप्यनुपपत्तिः ।&lt;br&gt;&#xA;ईश्वरशिरःप्रभृतीनामप्रत्यक्षत्वेनेदमिति निर्देशायोगादिति चेन्न ।&lt;br&gt;&#xA;लक्षणयोपपत्तेरित्याशयवानाह इदमिति&lt;br&gt;&#xA;इदमित्येव निर्देशो वस्त्रप्रावृतवद् विभोः  (अनुव्याख्यानम्)१,१.२०९च्द्&lt;br&gt;&#xA;शिर आदेर्भवेज्जीवशिर आदौ व्यवस्थितेः  (अनुव्याख्यानम्)१,१.२१०अब्&lt;br&gt;&#xA;&lt;em&gt;३,४२७फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;इदमिति निर्देशो ऽप्रत्यक्षे ऽपि परमेश्वरशिरःप्रभृतौ लक्षणया भवेदेव ।&lt;br&gt;&#xA;विभोः शिरआदेर्जीवशिरआदौ प्रत्यक्षे व्यवस्थितेरिति लक्षणाबीजसम्बन्धं दर्शयति ।&lt;br&gt;&#xA;ननु मुख्यप्रयोगं परित्यज्य लाक्षणिकं प्रयुञ्जानस्य प्रयोजनं वाच्यम् ।&lt;br&gt;&#xA;दृष्टं हि गङ्गायां घोष इत्यादौ पावितृयादिज्ञानमिति चेन्न ।&lt;br&gt;&#xA;प्रकृते रूढलक्षणत्वादिति भावेनोक्तम् वस्त्रप्रावृत्तवदिति&lt;br&gt;&#xA;सप्तम्यर्थे वतिः ।&lt;br&gt;&#xA;यथाप्रत्यक्षे ऽपि जानुनि प्रत्यक्षवस्त्रप्रावृते प्रत्यक्षवस्त्रसन्निधानादिदमिति निर्देशस्तथा प्रकृते ऽपीत्यर्थः ।&lt;br&gt;&#xA;ननु मुख्ये बाधकाभावात्कुतो लक्षणाश्रयणमिति चेन्न ।&lt;br&gt;&#xA;शरीरपरिग्रहे वैयर्थ्यस्य स्फुटत्वात् ।&lt;br&gt;&#xA;&lt;em&gt;३,४२८&lt;/em&gt;&lt;br&gt;&#xA;किञ्च सर्वमेव त आयुर्यन्तीति प्राण(अन्न)मयज्ञानान्मोक्षः श्रूयते ।&lt;br&gt;&#xA;कदापि मरणाभावो हि सर्वमायुः ।&lt;br&gt;&#xA;नचासौ विना मोक्षाद्युज्यते ।&lt;br&gt;&#xA;नच शरीरपरिग्रहे तद्युज्यते ।&lt;br&gt;&#xA;तमेवंविद्वानि(त्यादि)श्रुतिविरोधादित्याह तमिति&lt;br&gt;&#xA;तं विदित्वास्य मुक्तिः स्यान्नान्यज्ञानात् कथञ्चन  (अनुव्याख्यानम्)१,१.२१०च्द्&lt;br&gt;&#xA;&lt;em&gt;३,४२८फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;तं परमात्मानं विदित्वा साक्षात्पश्यत इति शेषः ।&lt;br&gt;&#xA;तेन समानकर्तृता ।&lt;br&gt;&#xA;ब्रह्मशब्दादयो ऽप्यत्र बाधकतया वक्तव्याः ।&lt;br&gt;&#xA;ननु च विकारशब्दादिति सूत्रकारेणान्नमयादीनां ब्रह्मत्वाङ्गीकृतावेकामनुपपत्तिं परिहरता लक्षणया सर्वानुपपत्तिपरिहारो ऽपि सूचितः ।&lt;br&gt;&#xA;अत एव भोग्यत्वमत्र चाद्यत्वमित्यादिना भाष्यकृता तत्रैवानुपपत्तिपरिहारः कृतः ।&lt;br&gt;&#xA;ब्रह्मशब्दोदित इत्यादिकमपि तत्रैव कर्तुमुचितम् ।&lt;br&gt;&#xA;व्यवधाने कारणाभावात् ।&lt;br&gt;&#xA;अन्यथोत्सूत्रितत्वप्रसङ्गादिति ।&lt;br&gt;&#xA;मैवम् ।&lt;br&gt;&#xA;तत्सूत्रसूचितस्याप्यर्थस्य व्यवधाने प्रयोजनसद्भावात् ।&lt;br&gt;&#xA;अन्नमयादीनां पञ्चानामप्यब्रह्मत्वोपपादकोपपत्त्याऽभासास्तत्र निराकृताः ।&lt;br&gt;&#xA;अन्नमयमात्रविषयानुपपत्तिपरिहारस्त्वत्रेत्यनेन ज्ञाप्यते ।&lt;br&gt;&#xA;किञ्च नेतरो ऽनुपपत्तेरिति सूत्रं केचिन्न तावदन्नमयः परमात्मा परामर्शाद्यनुपपत्तेरिति व्याकुर्वते ।&lt;br&gt;&#xA;तदपि निराकर्तुमत्रेदमुदितमिति ।&lt;br&gt;&#xA;&lt;em&gt;३,४३१&lt;/em&gt;&lt;br&gt;&#xA;अत्राह ।&lt;br&gt;&#xA;जीव एवान्नमयादिशब्दार्थः ।&lt;br&gt;&#xA;स ह्यन्नविकारशरीरावच्छिन्नत्वाद्भवत्यन्नमयः ।&lt;br&gt;&#xA;प्राणमनोबुद्धयानन्दोपाध्यवच्छिन्नश्च भवति प्राणादिविकारो घटाकाशमिव घटविकारः ।&lt;br&gt;&#xA;तेन प्राणमयत्वाद्युपपत्तिः ।&lt;br&gt;&#xA;तथाच स वा एष पुरुष इति परामर्शस्तदुपाधिविषयतया हि श्लिष्यतरो भवति ।&lt;br&gt;&#xA;रसशब्दश्चान्नस्थस्थविष्ठभागव्यावृत्त्यर्थो भविष्यति ।&lt;br&gt;&#xA;इदमिति निर्देशश्च मुख्यार्थःसम्पद्यते प्राणमयादिषु सर्वत्र शिरःप्रभृत्यवयवानां वक्तव्यत्वेन तत्प्राये सिद्धस्यापि कथनोपपत्तेः ।&lt;br&gt;&#xA;शरीरित्वमवयवित्वं प्रियादियोगो ब्रह्मपुच्छत्वं चेत्येतत्सर्वं समञ्जसं भवति ।&lt;br&gt;&#xA;नच वक्तव्यं शरीरादिकोशा एव कुतस्तर्हि नाङ्गीक्रियन्ते ।&lt;br&gt;&#xA;तथा चान्नमयप्राणमयमनोमयविज्ञानमयानन्दमया मे शुद्धयन्तामिति श्रुत्यन्तरानुगुण्यं च स्यादिति ।&lt;br&gt;&#xA;कोशेषु ब्रह्मशब्दाद्यनुपपत्तेः ।&lt;br&gt;&#xA;अन्यत्वमन्तरत्वं शरीरत्वं चोपाध्यपेक्षया जीवे ऽप्युपपद्यन्ते ।&lt;br&gt;&#xA;&lt;em&gt;३,४३४&lt;/em&gt;&lt;br&gt;&#xA;ननु जीवपक्षे ऽप्यनुपपत्तिरस्ति ।&lt;br&gt;&#xA;ब्रह्मशब्दो हि निराधारो न परमात्मना विनोपपद्यते ।&lt;br&gt;&#xA;‘अद्यते ऽत्ति चेति’ सर्वाद्यत्वं सर्वात्तृत्वं’प्राणं देवाः’ इति सर्वदेवादिचेष्यकत्व यतो वाचः’ इति वाङ्मनसागोचरत्वं’विज्ञानं देवाः’&lt;br&gt;&#xA;इति सर्वदेवोपास्यत्वं ज्येष्ठत्वं’सो ऽकामयत’ इति सङ्कल्पपूर्वकं सर्वस्रष्टृत्वं सर्वान्तरत्वमित्यादीनि नाल्पतरज्ञानशक्तयादिसम्पन्ने जीवे&lt;br&gt;&#xA;सम्भवन्ति ।&lt;br&gt;&#xA;तद्धेतुव्यपदेशश्चासङ्गतः स्यात् ।&lt;br&gt;&#xA;मान्त्रवर्णिकव्याख्यानता च बाध्येत ।&lt;br&gt;&#xA;नच जीवज्ञानान्मोक्षो युज्यत इति ।&lt;br&gt;&#xA;मैवम् ।&lt;br&gt;&#xA;उपनिषदर्थानबोधात् ।&lt;br&gt;&#xA;अत्र हि जीवब्रह्मणोरेकत्वं विवक्षितम् ।&lt;br&gt;&#xA;तत्र यानि वाक्यानि शुद्धविरोधीनि तान्युपहितसंसारिस्वरूपापेक्षाणि ।&lt;br&gt;&#xA;ब्रह्मशब्दादीनि तु तत्स्वभावसिद्धपरमात्मस्वरूपापेक्षाणि ।&lt;br&gt;&#xA;ऐक्यविवक्षा चात्र वाक्यशाबल्यान्यथानुपपत्त्यैव गम्यते ।&lt;br&gt;&#xA;नचैवं विनिगमनायां कारणाभावात्परमात्मैवान्नमयादि(शब्द)वाच्योमहाकाशधर्म एवावच्छिन्नकाशे व्यवह्रियते ।&lt;br&gt;&#xA;‘यावान्वायमाकाशस्तावानेषो ऽन्तर्हृदय आकाशः’ इति ।&lt;br&gt;&#xA;नतु परिच्छिन्नधर्मो वितस्तिमात्रत्वं महाकाशे ।&lt;br&gt;&#xA;नच ब्रह्म पुच्छं प्रतिष्ठेत्यनुपपन्नम् ।&lt;br&gt;&#xA;अस्य जीवस्य ब्रह्म पुच्छमायतनमधिष्ठानं निजं स्वरूपमित्यर्थोपपत्तेः ।&lt;br&gt;&#xA;तस्मात्’नेतरः’ इत्यनुपपन्नमित्याशङ्कां परिहर्तुं भेदव्यपदेशाच्चेति सूत्रम् ।&lt;br&gt;&#xA;&lt;em&gt;३,४३६&lt;/em&gt;&lt;br&gt;&#xA;ओं भेदव्यपदेशाच्च ओं&lt;br&gt;&#xA;भेदव्यपदेशाच् च । ब्ब्स्_१,१.१७ ।&lt;br&gt;&#xA;आदित्ये पुरुषे चायमिति भेदोपदेशतः ।&lt;br&gt;&#xA;नास्याभेदो ऽस्ति जीवेन &amp;hellip;  (अनुव्याख्यानम्)१,१.२११अच्&lt;br&gt;&#xA;न्यायसुधा-&lt;br&gt;&#xA;तत्र चशब्दः प्रतिज्ञासमुच्चयार्थ इति भावेन सूत्रं व्याचष्टे आदित्य इति&lt;br&gt;&#xA;स्यादेतदेवं कथञ्चित् ।&lt;br&gt;&#xA;यद्यस्यामुपनिषदि जीवपरमात्मनोरभेदो विवक्षितः स्यात् ।&lt;br&gt;&#xA;न चैवम् ।&lt;br&gt;&#xA;‘स यश्चायं पुरुषे यश्चासावादित्ये स एकः’ इति पुरुषादित्यशब्दोपलक्षितापकृष्टोत्कृष्टसकलजीवानां नियम्यतयाधिकरणत्वेन परमात्मनश्च&lt;br&gt;&#xA;नियामकतयाधिष्ठातृत्वेन भेदस्यैवात्रोपदेशात् ।&lt;br&gt;&#xA;तथा’रसं ह्येवायं लब्ध्वाऽनन्दी भवति’ इति लब्धृलब्धव्यतया’यदा ह्येवैषः’ इत्युपासकोपास्यतया’उपसङ्क्रामति’ इति&lt;br&gt;&#xA;प्राप्तृप्राप्यतया’भीषास्मात्’ इति नियम्यनियामकतया च भेदोपदेशा द्रष्टव्याः ।&lt;br&gt;&#xA;यदुक्तं वाक्यशाबल्या(न्यथा)नुपपत्तिरत्र प्रमाणमिति ।&lt;br&gt;&#xA;तदयुक्तम् ।&lt;br&gt;&#xA;केवलं ब्रह्मपरतयैव वाक्यानां समञ्जसीकृतत्वात् ।&lt;br&gt;&#xA;ततो न जीवो ऽन्नमयादिशब्दवाच्य इति ।&lt;br&gt;&#xA;&lt;em&gt;३,४३८&lt;/em&gt;&lt;br&gt;&#xA;ननु कथमुच्यते नास्य परमात्मनो ऽभेदो ऽस्ति जीवेनेति ।&lt;br&gt;&#xA;अनुमानतस्तदभेदस्य प्रमितत्वात् ।&lt;br&gt;&#xA;तथा चोक्तविधयान्नमयत्वादिकं जीवस्य किं न स्यात् ।&lt;br&gt;&#xA;न चोक्तभेदोपदेशविरोधः ।&lt;br&gt;&#xA;अनुमानविरोधेन तस्यैवान्यपरत्वोपपत्तेरित्याशङ्कापरिहाराय सूत्रं कामाच्च नानुमानापेक्षेति ।&lt;br&gt;&#xA;तद्वयाचष्टे नानुमेति&lt;br&gt;&#xA;&amp;hellip; नानुमा कामचारिणी  (अनुव्याख्यानम्)१,१.२११द्&lt;br&gt;&#xA;विमतानि शरीराणि मद्भोगायतनानि यत् ।&lt;br&gt;&#xA;शरीराणीत्यादिका तु तत्त्वज्ञाने ह्यपेक्ष्यते  (अनुव्याख्यानम्)१,१.२१२&lt;br&gt;&#xA;प्रत्यक्षादिविरुद्धत्वाद् &amp;hellip;  (अनुव्याख्यानम्)१,१.२१३अ&lt;br&gt;&#xA;न्यायसुधा-&lt;br&gt;&#xA;ओं कामाच्च नानुमानापेक्षा ओं&lt;br&gt;&#xA;कामाच् च नानुमानापेक्षा । ब्ब्स्_१,१.१८ ।&lt;br&gt;&#xA;सम्प्रतिपन्नस्वशरीरेषु सिद्धसाधनतापरिहाराय विमतानीत्युक्तम् ।&lt;br&gt;&#xA;यद्यस्माच्छरीराणि ।&lt;br&gt;&#xA;शरीरत्वादित्यर्थः ।&lt;br&gt;&#xA;मच्छरीर(आदि)वदिति दृष्टान्तः ।&lt;br&gt;&#xA;आदिग्रहणाद्विप्रतिपन्नानीन्द्रियाणि ममैव करणानि इन्द्रियत्वात्सम्प्रतिपन्नवदित्यादीनामुपादानम् ।&lt;br&gt;&#xA;नन्वेतान्यनुमानानि प्रतिक्षेत्रं क्षेत्रज्ञानामभेदं साधयन्ति ।&lt;br&gt;&#xA;नतु जीवानां परमात्माभेदम् ।&lt;br&gt;&#xA;तेन विमता आत्मानः परमात्मनः (तत्त्वतो) न भिद्यन्ते आत्मत्वात्परमात्मवदित्याद्यनुमानमत्र शङ्कनीयम् ।&lt;br&gt;&#xA;न त्विदमिति ।&lt;br&gt;&#xA;मैवम् ।&lt;br&gt;&#xA;नहि जीवानामुपहितस्वरूपाणामेव साक्षादभेदः सम्भवति ।&lt;br&gt;&#xA;प्रत्यक्षादिविरोधात् ।&lt;br&gt;&#xA;ततश्च निरुपाधिकेन रूपेणाभेदे ऽनुमानं पर्यवस्यति ।&lt;br&gt;&#xA;तथाच कथं न प्रकृतसङ्गतिरिति ।&lt;br&gt;&#xA;तत्त्वज्ञाने तत्त्वज्ञानाथर्म् ।&lt;br&gt;&#xA;नापेक्ष्यते ।&lt;br&gt;&#xA;तत्त्वज्ञानकारणं न भवतीत्यर्थः ।&lt;br&gt;&#xA;कुतः ।&lt;br&gt;&#xA;प्रत्यक्षादिविरुद्धत्वात् ।&lt;br&gt;&#xA;हिशब्दो दृष्टान्तसूचकः ।&lt;br&gt;&#xA;तदयं प्रयोगः ।&lt;br&gt;&#xA;विमतानि शरीराणीत्यादिकानुमानुमानत्वेन पराभिमता ।&lt;br&gt;&#xA;यथार्थज्ञानकारणं न भवति ।&lt;br&gt;&#xA;प्रमाणविरुद्धत्वाद्दहनानुष्णतासाधनानुमानवदिति ।&lt;br&gt;&#xA;प्रत्यक्षादिविरुद्धापि सदनुमा किं न स्यादित्यत उक्तम् कामचारिणीति&lt;br&gt;&#xA;तद्विवृणोति अक्षेति&lt;br&gt;&#xA;&amp;hellip; अक्षागमभयोज्खिता ।&lt;br&gt;&#xA;अनुमा कामवृत्ता हि &amp;hellip;  (अनुव्याख्यानम्)१,१.२१३ब्च्&lt;br&gt;&#xA;न्यायसुधा-&lt;br&gt;&#xA;अक्षं प्रत्यक्षम् ।&lt;br&gt;&#xA;अनुमानमप्यत्रोपसङ्खयेयम् ।&lt;br&gt;&#xA;अक्षागमभयोज्खितेति&lt;br&gt;&#xA;तद्विरोधभयोज्खितेत्यर्थः ।&lt;br&gt;&#xA;कामवृत्ता पुरुषेच्छानुसारिप्रवृत्तिमती ।&lt;br&gt;&#xA;नन्वनेन किं विपक्षे बाधकमुक्तमित्यत आह कुत्रेति&lt;br&gt;&#xA;&lt;em&gt;३,४३९&lt;/em&gt;&lt;br&gt;&#xA;&amp;hellip; कुत्र नावसरं व्रजेत्  (अनुव्याख्यानम्)१,१.२१३द्&lt;br&gt;&#xA;न्यायसुधा-&lt;br&gt;&#xA;किमाक्षेपे ।&lt;br&gt;&#xA;सर्वत्राप्यवसरं व्रजेदित्यर्थः ।&lt;br&gt;&#xA;&lt;em&gt;३,४४०&lt;/em&gt;&lt;br&gt;&#xA;तत्कथमित्यत आह जड इति&lt;br&gt;&#xA;जड आत्मैव वस्तुत्वात् प्रमेयत्वाज्जडं चितिः ।&lt;br&gt;&#xA;घन आकाश इत्याद्या वार्यन्ते केन हेतुना  (अनुव्याख्यानम्)१,१.२१४&lt;br&gt;&#xA;&lt;em&gt;३,४४०फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;आत्मा जडो ज्ञानानाश्रयो वस्तुत्वाद्घटवत् ।&lt;br&gt;&#xA;आकाशो घनो निबिडावयवः ।&lt;br&gt;&#xA;प्रमेयत्वात्पाषाणवदिति साक्षिप्रत्यक्षविरुद्धम् ।&lt;br&gt;&#xA;जडं घटादिकम् ।&lt;br&gt;&#xA;चितिश्चेतनम् ।&lt;br&gt;&#xA;प्रमेयत्वादात्मवदित्यनुमानविरुद्धम् ।&lt;br&gt;&#xA;चैतन्यकार्यस्य सर्वथाप्यनुपलम्भात् ।&lt;br&gt;&#xA;आद्यपदेन ब्राह्मणेन सुरा पेया द्रवद्रव्यत्वात् ।&lt;br&gt;&#xA;क्षीरवदित्यागमविरुद्धस्य ग्रहणम् ।&lt;br&gt;&#xA;केनेत्याक्षेपे ।&lt;br&gt;&#xA;यदि प्रत्यक्षादिविरोधिनो ऽप्यनुमात्वं स्यादिति शेषः ।&lt;br&gt;&#xA;प्रत्यक्षादिविरुद्धमपि यद्यैक्यानुमानं प्रमाणं स्यात्तदोदाहृतमपि किं न स्यादविशेषादित्युक्तं भवति ।&lt;br&gt;&#xA;नन्वत्र कथं प्रयोक्तव्यम् ।&lt;br&gt;&#xA;यथान्यासमवेत्येवकारेणाह ।&lt;br&gt;&#xA;तर्हि प्रतिज्ञापदव्याघातः स्यादिति चेत् ।&lt;br&gt;&#xA;अस्तु ।&lt;br&gt;&#xA;नहि प्रत्यक्षादिविरोधादयं गरीयान् ।&lt;br&gt;&#xA;समश्च परानुमाने ।&lt;br&gt;&#xA;तत्परिहारो ऽप्यत्र तुल्यः ।&lt;br&gt;&#xA;नन्वाकाशो घन इति साधने कालादौ व्यभिचारः ।&lt;br&gt;&#xA;न ।&lt;br&gt;&#xA;पक्षतुल्यत्वात् ।&lt;br&gt;&#xA;यदत्र वक्तव्यं तदुपरिष्याद्वक्ष्यत इति ।&lt;br&gt;&#xA;&lt;em&gt;३,४४३&lt;/em&gt;&lt;br&gt;&#xA;नन्वथातो ब्रह्मजिज्ञासेत्यत्रैव जीवेशभेदः समर्थितः ।&lt;br&gt;&#xA;तथा जन्मादिसूत्रेणापि ।&lt;br&gt;&#xA;अतो जीवैक्यमित्युक्तत्वात् ।&lt;br&gt;&#xA;अत्रापि पुनस्तत्साधने पुनरुक्तता स्यादित्य आह न जीवेति&lt;br&gt;&#xA;न जीवभेदसूत्राणां शङ्कयात्र पुनरुक्तता ।&lt;br&gt;&#xA;वाक्यान्तरद्योतकत्वात् पृथगित्यत्र पूर्णता  (अनुव्याख्यानम्)१,१.२१५अद्&lt;br&gt;&#xA;न्यायसुधा-&lt;br&gt;&#xA;अत्र शास्त्रे तत्र तत्र प्रकरणे ह्यैक्यविवक्षायां चोदितायां तत्तद्गतभेदवाक्यद्योतनेन सूत्रेषु भेदसमर्थनं क्रियते ।&lt;br&gt;&#xA;अतस्तात्पर्यभेदान्न पुनरुक्तता शङ्कया ।&lt;br&gt;&#xA;तथा हि ।&lt;br&gt;&#xA;जिज्ञासावाक्येष्वभेदशङ्कायां तद्गतब्रह्मशब्देनैव भेदसमर्थनम् ।&lt;br&gt;&#xA;जिज्ञास्यस्य ब्रह्मणो जीवत्वे शङ्किते तत्पूर्ववाक्योक्तलक्षणेन भेदसाधनमित्यादि स्वयमूह्यम् ।&lt;br&gt;&#xA;एवमेव’भेदव्यपदेशाच्चान्यः’ इत्यादावपि पुनरुक्तदोषः परिहरणीयः ।&lt;br&gt;&#xA;नन्वेवं सत्यभेदः स्वरूपेण कुत्रापि न निराकृतः स्यादित्यत आह पृथगिति&lt;br&gt;&#xA;पूर्णता प्रधानता ।&lt;br&gt;&#xA;भेदसाधनस्य स्वातन्त्र्येण विचारितत्वात् ।&lt;br&gt;&#xA;यद्यपि प्रकरणविशेषविषयतयाभेदे निराकृते ऽपि स्वरूपनिराकरणमर्थात्सिद्धयति ।&lt;br&gt;&#xA;तथापि वस्तुस्थितिकथनमेतदित्यदोषः ।&lt;br&gt;&#xA;अथवा पुनरुक्तिपरिहारस्यैवञ्जातत्वात्’अत यव चोपमा’ इत्यादिसूत्राण्यापातप्रतीतभाष्यदिशा भेदपराणीव प्रतिभान्ति ।&lt;br&gt;&#xA;तन्निरासार्थमिदमुक्तम् ।&lt;br&gt;&#xA;‘पृथगुपदेशात्’ इत्यत्रैव भेदसमर्थनस्य पूर्णता पर्यवसानमिति ।&lt;br&gt;&#xA;यद्यप्येतत्करिष्यमाणव्याख्यानादेव ज्ञास्यते ।&lt;br&gt;&#xA;तथापि स्पष्टार्थमुक्तमित्यदोषः ।&lt;br&gt;&#xA;&lt;em&gt;३,४४५&lt;/em&gt;&lt;br&gt;&#xA;शरीरादिकोशा एवान्नमयादिशब्दवाच्या इति पक्षो ऽपि नेतरो ऽनुपपत्तेरिति साधारणदोषेण दूषित एव ।&lt;br&gt;&#xA;विशेषदोषेण दूषयितुं सूत्रम् अस्मिन्नस्य च तद्योगं शास्तीति ।&lt;br&gt;&#xA;ओं अस्मिन्नस्य च तद्योगं शास्ति ओं&lt;br&gt;&#xA;अस्मिन्न् अस्य च तद्योगं शास्ति । ब्ब्स्_१,१.१९ ।&lt;br&gt;&#xA;योगमन्नमयाद्यैर्यत् फलत्वेनास्य शंसति ।&lt;br&gt;&#xA;स्थानद्वये ऽप्यतः कोशा एत इत्यतिसाहसम्  (अनुव्याख्यानम्)१,१.२१५एह्&lt;br&gt;&#xA;न्यायसुधा-&lt;br&gt;&#xA;यद्यस्मादस्य स य एवंविदित्युक्तस्य ब्रह्मविदः फलत्वेनान्नमयादिभिर्योगं तत्प्राप्तिं स्थानद्वये ऽप्यनुवाकद्वये ऽपि ।&lt;br&gt;&#xA;शंसति कथयति श्रुतिः ।&lt;br&gt;&#xA;एतमन्नमयमात्मानमुपसङ्क्रामतीत्यादि ।&lt;br&gt;&#xA;एतमन्नमयमात्मानमुपसङ्क्रम्येत्यादि च ।&lt;br&gt;&#xA;अत एते ऽन्नमयादयः कोशा इत्येतद्वयाख्यानमतिसाहसं पूर्वोत्तरापरामर्शमूलम् ।&lt;br&gt;&#xA;नहि शरीरादिकोशप्राप्तिर्ब्रह्मविद्याफलमिति सम्भवति ।&lt;br&gt;&#xA;तरति शोकमात्मविदित्यादिविरोधात् ।&lt;br&gt;&#xA;शरीरादेश्च शोकरूपत्वात् ।&lt;br&gt;&#xA;स्यादेतद्यद्यत्रान्नमयादिप्राप्तिरुच्येत ।&lt;br&gt;&#xA;न चैतदस्ति ।&lt;br&gt;&#xA;उपसङ्क्रमशब्दस्यातिक्रमार्थत्वादित्यत आह उपसङ्क्रमणं चेति&lt;br&gt;&#xA;&lt;em&gt;३,४४६&lt;/em&gt;&lt;br&gt;&#xA;उपसङ्क्रमणं चैव द्वितीयोद्देशितं प्रति ।&lt;br&gt;&#xA;अतिक्रमं वदन्तं तमुपशब्दो निवारयेत्  (अनुव्याख्यानम्)१,१.२१६&lt;br&gt;&#xA;न्यायसुधा-&lt;br&gt;&#xA;द्वितीयोद्देशितं प्रति ।&lt;br&gt;&#xA;द्वितीयया कर्मत्वेनोक्तमन्नमयादिकं प्रति यदुपसङ्क्रमणमुच्यते तदतिक्रमं वदन्तम् ।&lt;br&gt;&#xA;उपसङ्क्रमणपदवाचिपदमतिक्रमार्थं व्याकुर्वन्तमिति यावत् ।&lt;br&gt;&#xA;उपशब्दो निवारयेत् ।&lt;br&gt;&#xA;तस्योपशब्दविरोधः स्यात् ।&lt;br&gt;&#xA;उपपूर्वस्य क्रमेः प्राप्त्यर्थत्वात् ।&lt;br&gt;&#xA;दोषान्तरमाह अश्रुतस्येति&lt;br&gt;&#xA;अश्रुतस्यातिशब्दस्य स्थानं दद्यात् कथं पुनः  (अनुव्याख्यानम्)१,१.२१७अब्&lt;br&gt;&#xA;न्यायसुधा-&lt;br&gt;&#xA;पुनरिति दोषान्तरसमुच्चयार्थः ।&lt;br&gt;&#xA;श्रुताश्रुतपरित्यागकल्पने विगतह्रियाम्  (अनुव्याख्यानम्)१,१.२१७च्द्&lt;br&gt;&#xA;न्यायसुधा-&lt;br&gt;&#xA;वाक्यद्वयतात्पर्यमाह श्रुतेति&lt;br&gt;&#xA;एवं व्याकुर्वाणेन हि श्रुतमुपशब्दं त्यक्तवा तत्स्थाने ऽश्रुतो ऽतिशब्दो ऽध्याहार्यः ।&lt;br&gt;&#xA;तथाच श्रुतपरित्यागो ऽश्रुतकल्पनं च स्यात् ।&lt;br&gt;&#xA;तदुभयं च लज्जाहेतुरिति ।&lt;br&gt;&#xA;न वयं श्रुतपरित्यागेनाश्रुताध्याहारं कुर्मो येनायं दोषः स्यात् ।&lt;br&gt;&#xA;किं नामाव्ययानामनेकार्थत्वादुपशब्दो ऽतिशब्दार्थो व्याख्यायत इति चेन्न ।&lt;br&gt;&#xA;नियामकेन विना प्रसिद्धार्थत्यागाप्रसिद्धार्थस्वीकारानुपपत्तेः ।&lt;br&gt;&#xA;&lt;em&gt;३,४४७&lt;/em&gt;&lt;br&gt;&#xA;न ह्यव्ययान्यनेकार्थानीत्येतावतान्तःशब्दस्य बहिरित्यर्थो गृह्यते ।&lt;br&gt;&#xA;किन्तु प्रयोगादिकमनुसृत्यैवेति स्थिते ऽभ्युपगम्यापि दोषमाह मृतावेवेति&lt;br&gt;&#xA;मृतावेव परित्यागः कृतो ह्यन्नमयस्य च  (अनुव्याख्यानम्)१,१.२१८अब्&lt;br&gt;&#xA;न्यायसुधा-&lt;br&gt;&#xA;हि यस्मादन्नमयस्य कोशस्य चशब्दात्प्राणमयस्य च परित्यागो मृतावेव कृतो भवति ।&lt;br&gt;&#xA;मृतेः शरीरत्यागरूपत्वात् ।&lt;br&gt;&#xA;तस्मादस्माल्लोकात्प्रेत्येति मरणोक्तयैवान्नमयाद्यतिक्रमस्योक्तत्वातपुनरेतमन्नमयमात्मानमुपसङ्क्रामतीति तदतिक्रमोक्तौ पुनरुक्तिः&lt;br&gt;&#xA;प्रसज्येतेति ।&lt;br&gt;&#xA;किञ्च ब्रह्मविदाप्नोति परमित्युपक्रमानुगुण्यं च प्राप्तिपरत्वे स्यात् ।&lt;br&gt;&#xA;अतो नान्नमयादयः कोशाः किन्तु विष्णुरेव ।&lt;br&gt;&#xA;शुद्धिप्रार्थनलिङ्गाद्वाक्यान्तरोक्तानां कोशत्वे ऽपि न कश्चिद्विरोधः ।&lt;br&gt;&#xA;अपि च ते ऽन्नमयादयः ।&lt;br&gt;&#xA;एते त्वन्नरसमय इत्युपक्रमाद्रसो वै स इति वाक्यशेषाच्चान्नरसमयादय इति शब्दान्तरन्यायेनाप्यन्ये भविष्यन्तीति सर्वमनवद्यम् ।&lt;br&gt;&#xA;&lt;em&gt;३,४४९&lt;/em&gt;&lt;br&gt;&#xA;एवमन्नमयादीनां पञ्चानामपि परब्रह्मत्वप्रतिपादनपरतया सूत्राणि व्याख्याय परेषागमव्याख्यां प्रत्याख्यातुमुत्तरो ऽयं ग्रन्थसन्दर्भ आरभ्यते ।&lt;br&gt;&#xA;तत्र मायावादिनो ऽन्नमयादयः पञ्चापि कोशा इति मन्यमाना ब्रह्मपुच्छं प्रतिष्ठेत्युक्तस्य ब्रह्मणः स्वप्राधान्येन ज्ञेयत्वप्रतिपादकान्येतानि सूत्राणीति&lt;br&gt;&#xA;व्याचक्षते ।&lt;br&gt;&#xA;तथा हि ।&lt;br&gt;&#xA;अन्नमयादयश्चत्वारस्तावदन्नादिविकाराः कोशा एव ।&lt;br&gt;&#xA;तथाच विकारार्थे मयट्प्रवाहे सत्यानन्दमय एवाकस्मादर्धचरतीयन्यायेन कथमेव मयटः प्राचुर्यार्थत्वं ब्रह्मविषयत्वं चाश्रीयते ।&lt;br&gt;&#xA;मान्त्रवर्णिकब्रह्माधिकारादिति चेत् ।&lt;br&gt;&#xA;अन्नमयादीनामपि तर्हि ब्रह्मत्वप्रसङ्गः ।&lt;br&gt;&#xA;अन्नमयादीनामन्तरस्यान्यस्य श्रवणादब्रह्मत्वमानन्दमयस्य तु तदभावाद्ब्रह्मत्वमिति चेन्न ।&lt;br&gt;&#xA;तत्रापि सत्यं ज्ञानमनन्तं ब्रह्मेति प्रकृतस्य ब्रह्मणो ब्रह्म पुच्छं प्रतिष्ठेत्यानन्दमयाश्रयतयोक्तत्वात् ।&lt;br&gt;&#xA;तद्विजिज्ञापयिषयैवान्नमयादयः पञ्चापि कोशाः कल्प्यन्ते ।&lt;br&gt;&#xA;नन्वन्नमयादीनाभिवानन्दमयस्य पुच्छत्वेनोक्तं ब्रह्म कथं स्वप्रधानं स्यात् ।&lt;br&gt;&#xA;न ।&lt;br&gt;&#xA;स्वप्रधानतया प्रकृतत्वात् ।&lt;br&gt;&#xA;नचानन्दमयावयत्वेनापि ब्रह्मणि ज्ञायमाने प्रकृतत्वं न हीयते आनन्दमयस्य ब्रह्मत्वादिति वाच्यम् ।&lt;br&gt;&#xA;तथा सति तदेवावयव्यवयवश्चेत्यसामञ्जस्याप्रसङ्गात् ।&lt;br&gt;&#xA;अन्यतरपरिग्रहे च पुच्छस्यैव ब्रह्मत्वं युक्तम् ।&lt;br&gt;&#xA;ब्रह्मशब्दश्रवणात् ।&lt;br&gt;&#xA;न त्वानन्दमयस्य तत्र ब्रह्मशब्दाश्रवणात् ।&lt;br&gt;&#xA;असन्नेवेति श्लोकस्य ब्रह्मपुच्छमित्युक्तब्रह्मविषयत्वात् ।&lt;br&gt;&#xA;न ह्यत्रानन्दमयो ऽन्वाकृष्टते ।&lt;br&gt;&#xA;किन्तु पुच्छतयोक्तं ब्रह्म स्वप्रधानतया ।&lt;br&gt;&#xA;न चानन्द(मय)स्यानुभवसिद्धस्य भावाभावशङ्का युज्यते ।&lt;br&gt;&#xA;कथं तर्हि पुच्छत्वोक्तिः ।&lt;br&gt;&#xA;पुच्छवत्पुच्छमित्याश्रयार्थत्वात् ।&lt;br&gt;&#xA;&lt;em&gt;३,४४९फ़्.&lt;/em&gt;&lt;br&gt;&#xA;किञ्चानन्दमयस्य प्रियाद्यवयवयोगाशारीरत्वाभ्यां सविशेषत्त्वाद्ब्रह्मणो ऽपि सविशेषत्वप्रसङ्गः ।&lt;br&gt;&#xA;निर्विशेषं च ब्रह्म ।&lt;br&gt;&#xA;वाङ्मनसागोचरत्वश्रुतेः ।&lt;br&gt;&#xA;मयटः प्राचुर्यार्थत्वे ऽप्यानन्दप्रचुर इत्युक्ते दुःखाल्पत्वमपि गम्यते ।&lt;br&gt;&#xA;प्राचुर्यस्य लोके प्रतियोग्यल्पतासापेक्षत्वात् ।&lt;br&gt;&#xA;नच ब्रह्मणि दुःखं सम्भवति ।&lt;br&gt;&#xA;किञ्च प्रियादीनां प्रतिशरीरं भेदेनानन्दमयस्यापि भेदे ब्रह्मणो ऽपि प्रतिशरीरं भेदः प्रसज्येत ।&lt;br&gt;&#xA;नच तद्युक्तम् ।&lt;br&gt;&#xA;अनन्तत्वश्रुतेः ।&lt;br&gt;&#xA;नचैवं भागर्वी वारुणी विद्या विरुद्धयेत ।&lt;br&gt;&#xA;तत्र मयटो ऽश्रवणेन भिन्नविषयत्वात् ।&lt;br&gt;&#xA;एतमानन्दमयमात्मानमिति चान्नमयादीनामिवानन्दमयस्यातिक्रमणीयतयोक्तस्याब्रह्मत्वात् ।&lt;br&gt;&#xA;अन्ते मयटः श्रवणेन पूर्वमपि तदध्याहारे पूर्वमपि नानन्दमयो ब्रह्मास्तु ।&lt;br&gt;&#xA;ब्रह्मज्ञानार्थिनस्तु तदुपदेशो द्वारतयोपपन्नो भविष्यतीति ।&lt;br&gt;&#xA;&lt;em&gt;३,४५६&lt;/em&gt;&lt;br&gt;&#xA;नन्वेवं तर्हि कथं सूत्राणि ।&lt;br&gt;&#xA;आनन्दमयस्य ब्रह्मताप्रतिपादनपरतयोपलम्भात् ।&lt;br&gt;&#xA;मैवम् ।&lt;br&gt;&#xA;वेदसूत्रयोर्विरोधे गुणे त्वन्याय्यकल्पनेति न्यायेन सूत्राणां कथञ्चिद्योज्यत्वात् ।&lt;br&gt;&#xA;तस्मादानन्दमयादयः पञ्चापि कोशा न ब्रह्मेति ।&lt;br&gt;&#xA;&lt;em&gt;३,४६०&lt;/em&gt;&lt;br&gt;&#xA;तदेतत्सूत्रव्याख्यानेन निराकृतमपि शिष्यहिततया स्फुटं निराकरोति ये ऽन्नमिति ।&lt;br&gt;&#xA;ये ऽन्नं ब्रह्मेत्याद्युपासां सामानाधिकरण्यतः  (अनुव्याख्यानम्)१,१.२१८च्द्&lt;br&gt;&#xA;उक्तवा पञ्चस्वरूपाणां पुनस्तत्प्राप्तिवादिनी ।&lt;br&gt;&#xA;स्थानद्वयगता वेदवाणी तदपलापिनाम्  (अनुव्याख्यानम्)१,१.२१९&lt;br&gt;&#xA;तमसो ऽन्यत्र संस्थानं कथमेव सहेत सा  (अनुव्याख्यानम्)१,१.२२०अब्&lt;br&gt;&#xA;न्यायसुधा-&lt;br&gt;&#xA;इत्यादीति क्रियाविशेषणम् ।&lt;br&gt;&#xA;पञ्चस्वरूपणामिति विशेषणसमास एवायं न द्विगुः ।&lt;br&gt;&#xA;तद्धितार्थाद्यभावात् ।&lt;br&gt;&#xA;तत्प्राप्तिवादिनी ।&lt;br&gt;&#xA;ज्ञानफलत्वेनेति शेषः ।&lt;br&gt;&#xA;स्थानद्वयमनुवाकद्वयम् ।&lt;br&gt;&#xA;तदपलापिनामन्नमयादीनाम् ।&lt;br&gt;&#xA;इदमुक्तं भवति ।&lt;br&gt;&#xA;अन्नमयादिपञ्चकं यदि न ब्रह्म तदान्नमयादीन्प्रत्युदाहृतश्लोकेषु ये ऽन्नं ब्रह्मोपासत इति प्रथमानुवाके ऽन्नं ब्रह्मेति व्यजानादित्युत्तरानुवाके च&lt;br&gt;&#xA;ब्रह्मतयोक्तिविरोधः स्यात् ।&lt;br&gt;&#xA;नहि पुच्छस्यापि ब्रह्मत्वे प्रमाणमस्त्यन्यदतो ब्रह्मशब्दात् ।&lt;br&gt;&#xA;नन्वेतद्ब्रह्मज्ञानद्वारतयोपदिष्यम् ।&lt;br&gt;&#xA;नतु ब्रह्मतयोपदिष्यमिति चेन्न ।&lt;br&gt;&#xA;सामानाधिकरण्येनोक्तत्वात् ।&lt;br&gt;&#xA;नच सामानाधिकरण्यमपि गौणम् ।&lt;br&gt;&#xA;तथा सति विदुषस्तत्प्राप्तिरुक्ता विरुद्धयेत ।&lt;br&gt;&#xA;नच तत्रातिक्रमो ऽथर् इत्युक्तम् ।&lt;br&gt;&#xA;नचानन्दमये ब्रह्मशब्दो नास्ति श्लोकस्य पुच्छविषयत्वादिति वाच्यम् ।&lt;br&gt;&#xA;तथा सत्यन्नमयादिश्लोकानामपि तथात्वप्राप्तेः ।&lt;br&gt;&#xA;किञ्च बाधकवशादित्थमाश्रीयते ।&lt;br&gt;&#xA;एवमेव वा ।&lt;br&gt;&#xA;नाद्यः ।&lt;br&gt;&#xA;बाधकानां परिहृतत्वात् ।&lt;br&gt;&#xA;द्वितीये तु निर्निमित्तं वेदार्थभूतब्रह्मापलापिनो बौद्धस्येव वेदाभिमानिकोपेन नरकप्राप्तिः स्यादिति ।&lt;br&gt;&#xA;&lt;em&gt;३,४६५&lt;/em&gt;&lt;br&gt;&#xA;स्थानद्वयगतेत्युक्तम् ।&lt;br&gt;&#xA;प्राक् च भृगोश्चैतद्वदिष्यतीति ।&lt;br&gt;&#xA;तत्रोत्तरानुवाकोक्तस्य ब्रह्मत्वं प्रपञ्चयति अधीहीति&lt;br&gt;&#xA;अधीहि भगवो ब्रह्मेत्युक्तो ऽन्नप्राणपूर्वकम्  (अनुव्याख्यानम्)१,१.२२०च्द्&lt;br&gt;&#xA;आह ब्रह्म कथं तन्न &amp;hellip;  (अनुव्याख्यानम्)१,१.२२१अ&lt;br&gt;&#xA;&lt;em&gt;३,४६५फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;अधीह्यध्यापय ।&lt;br&gt;&#xA;ण्यर्थस्यान्तर्णीतत्वात् ।&lt;br&gt;&#xA;भगवो भगवन् ।&lt;br&gt;&#xA;मतुवसो रुः सम्बुद्धौ छन्दसीति वचनात् ।&lt;br&gt;&#xA;उक्तो भृगुणा पृष्टो वरुणः’भृगुर्वै वारुणिः ।&lt;br&gt;&#xA;वरुणं पितरमुपससार ।&lt;br&gt;&#xA;अधीहि भगवो ब्रह्मेति ।&lt;br&gt;&#xA;तस्मा एतत्प्रोवाच ।&lt;br&gt;&#xA;अन्नं प्राणं चक्षुःश्रोत्रम्मनोवाचम्’ इत्येवं ब्रह्मप्रश्नोत्तरत्वेनोक्तत्वादन्नादिकं ब्रह्मैव भवितुमर्हतीत्यर्थः ।&lt;br&gt;&#xA;ननु तत्र मयटो ऽश्रवणाद्भिन्नविषयत्वमिति चेन्न ।&lt;br&gt;&#xA;उक्तोत्तरत्वात् ।&lt;br&gt;&#xA;किञ्च यथा सत्यन्नमयादीन्प्रत्युदाहृतश्लोकेषु मयटो ऽश्रवणाद्भिन्नविषयत्वं स्यात् ।&lt;br&gt;&#xA;अस्त्विति चेन्न ।&lt;br&gt;&#xA;तथा सति तदुदाहरणस्यासङ्गतिप्रसङ्गात् ।&lt;br&gt;&#xA;यस्यान्नादेर्विकारास्तेतत्प्रशंसापरतया सङ्गतिस्त्विति चेन्न ।&lt;br&gt;&#xA;मनोमयश्लोके तदयोगात् ।&lt;br&gt;&#xA;तर्हि तत एवानुपपत्तेरन्नादिशब्दैरन्नमयादय एवोच्यत इति कल्प्यत इति चेत् ।&lt;br&gt;&#xA;तर्ह्यत्रापि प्रकरणवशादन्नमयादय एवोच्यन्त इत्यङ्गीकार्यम् ।&lt;br&gt;&#xA;उक्ते ऽर्थे हि संवादित्वेनेयमाख्यायिकोक्ता ।&lt;br&gt;&#xA;तस्मादन्नमयादय एवात्रोच्यन्ते ।&lt;br&gt;&#xA;ते च ब्रह्मप्रश्नोत्तरत्वेनोक्तत्वान्यथानुपपत्त्या ब्रह्मैवेति ।&lt;br&gt;&#xA;यद्यपि’सैषा भार्गवी वारुणक्ष विद्या परमे व्योमन्प्रतिष्ठिता’ इति साक्षाद्ब्रह्मविद्यात्वमुच्यते ।&lt;br&gt;&#xA;तथापि मीमांसार्थं युक्तयुपन्यासः ।&lt;br&gt;&#xA;अथवा ।&lt;br&gt;&#xA;अस्यापि समानयोगक्षेमत्वादिति ।&lt;br&gt;&#xA;&lt;em&gt;३,४६८&lt;/em&gt;&lt;br&gt;&#xA;स्यादेतत् ।&lt;br&gt;&#xA;ब्रह्मप्रश्नोत्तरतयोक्तिमात्रेण न वरुणोक्तानामन्नादीनां ब्रह्मत्वं सिद्धयति ।&lt;br&gt;&#xA;ब्रह्मज्ञानोपायतयापि तदुपदेशोपपत्तेः ।&lt;br&gt;&#xA;तथा हि ।&lt;br&gt;&#xA;द्वितीयाचन्द्रप्रश्ने ऽचन्द्ररूपापि शाखा चन्द्रतयोच्यते चन्द्रज्ञानोपायत्वात् ।&lt;br&gt;&#xA;यथा वारुन्धतीप्रश्ने तत्समीपवर्तिनी पृथुला तारकारुन्धतीत्वेनोपदिश्यते ।&lt;br&gt;&#xA;अरुन्धतीज्ञानद्वारत्वात् ।&lt;br&gt;&#xA;द्वारत्वं चान्नादिशब्दोदितानां शरीरादीनां बहिर्वृत्तिनिवारणद्वारा ब्रह्मज्ञानं प्रत्युपपद्यत एवेति ।&lt;br&gt;&#xA;मैवम् ।&lt;br&gt;&#xA;किमनेन व्यभिचारश्चोद्यते ।&lt;br&gt;&#xA;किंवान्यथासिद्धिः सम्भाव्यते ।&lt;br&gt;&#xA;उत सा निश्चीयते ।&lt;br&gt;&#xA;पक्षत्रयमसम्बद्धमित्याह द्वारमिति&lt;br&gt;&#xA;&lt;em&gt;३,४६९&lt;/em&gt;&lt;br&gt;&#xA;&amp;hellip; द्वारं तदिति वादिनः ।&lt;br&gt;&#xA;उपसत्तिं कथं विद्युर् &amp;hellip;  (अनुव्याख्यानम्)१,१.२२१ब्च्&lt;br&gt;&#xA;न्यायसुधा-&lt;br&gt;&#xA;तदन्नादिकम् ।&lt;br&gt;&#xA;उपपत्तिं ब्रह्मज्ञानार्थोपसत्त्युत्तरकालीनं गुरूपदेशप्रकारमित्यर्थः ।&lt;br&gt;&#xA;कथमित्याक्षेपे ।&lt;br&gt;&#xA;न विद्युरित्यर्थः ।&lt;br&gt;&#xA;गुरूपदेशप्रकाराज्ञानविजृम्भितेयं शङ्केति भावः ।&lt;br&gt;&#xA;तत्कथं न विद्युरित्यत आहउपसन्नायेति&lt;br&gt;&#xA;&amp;hellip; उपसन्नाय हि त्रिशः  (अनुव्याख्यानम्)१,१.२२१द्&lt;br&gt;&#xA;न्यायसुधा-&lt;br&gt;&#xA;ब्रह्मैव वक्तव्यम् ।&lt;br&gt;&#xA;न पुनर्यत्किञ्चित् ।&lt;br&gt;&#xA;अबोधे ऽपि पुनः पुनः तदेव शब्दान्तरेण वक्तव्यम् ।&lt;br&gt;&#xA;द्वारं च द्वारतयैव वक्तव्यम् ।&lt;br&gt;&#xA;नतु तदात्मकत्वेन ।&lt;br&gt;&#xA;नहि धूमो ऽग्न्यात्मकत्वेन प्रदश्यर्ते ।&lt;br&gt;&#xA;चन्द्रद्युदाहरणमप्यसिद्धमेवेति ।&lt;br&gt;&#xA;आगमा वेदाः ।&lt;br&gt;&#xA;सम्प्रदायविदः स्मृतीतिहासपुराणकर्तारः ।&lt;br&gt;&#xA;अपि चावितरेतरसमुच्चयार्थौ ।&lt;br&gt;&#xA;तर्हि उपदेशप्रकाराज्ञतया वरुणो ऽन्यदुपदिशतीत्यस्तु ।&lt;br&gt;&#xA;मैवम् ।&lt;br&gt;&#xA;लोकपालस्यैतावज्ज्ञानाभावसम्भवादित्याशयेन द्वारोपदेशशङ्कानिराकरणमुपसंहरति तदिति&lt;br&gt;&#xA;तद् यत्किञ्चित् कथं ब्रूयादुपसन्नाय दिक्पतिः  (अनुव्याख्यानम्)१,१.२२३अब्&lt;br&gt;&#xA;&lt;em&gt;३,४७०&lt;/em&gt;&lt;br&gt;&#xA;न्यायसुधा-&lt;br&gt;&#xA;नन्वब्रह्मैव ब्रह्म पृष्टवते वरुणेनोक्तं व्यामोहनायेति किं न स्यादित्यत आह न वदेदिति&lt;br&gt;&#xA;न वदेद् ब्रह्म च कथं मायावी नहि वारिराट्  (अनुव्याख्यानम्)१,१.२२३च्द्&lt;br&gt;&#xA;न्यायसुधा-&lt;br&gt;&#xA;किमाक्षेपे ।&lt;br&gt;&#xA;ब्रह्मैव वदेदित्यर्थः ।&lt;br&gt;&#xA;तत्र हेतुर्मायावी न हीति ।&lt;br&gt;&#xA;आप्तत्वादित्यर्थः ।&lt;br&gt;&#xA;विवक्षितार्थतत्त्वज्ञानं हि वरुणस्य दिक्पतेः प्रसिद्धम् ।&lt;br&gt;&#xA;अविप्रलम्भकत्वं च पितृत्वात् ।&lt;br&gt;&#xA;भृगोर्ब्रह्मज्ञानयोग्यत्वात् ।&lt;br&gt;&#xA;उपसन्नायेति प्रसङ्गदोषस्य निरस्तत्वात् ।&lt;br&gt;&#xA;वारिराडिति भूताभिमानित्वेनोक्तस्यापटुकरणत्वासम्भवात् ।&lt;br&gt;&#xA;विवक्षायाश्चोपदेशादेव सिद्धेः ।&lt;br&gt;&#xA;अत एव श्रुतिर्वारुणिर्ः(वरुणं)पितरमुपससादेत्याह ।&lt;br&gt;&#xA;तदनेनाप्तेन ब्रह्मप्रश्नोत्तरत्वेनोक्तत्वमन्नादीनां ब्रह्मत्वे हेतुरित्युक्तं भवति ।&lt;br&gt;&#xA;&lt;em&gt;३,४७१&lt;/em&gt;&lt;br&gt;&#xA;ननु वरुणेनोक्तेष्वन्नादिष्वन्नप्राणमनांसि सन्तु ब्रह्मस्वरूपाणि ।&lt;br&gt;&#xA;अन्नादिशब्दानामत्तृत्वाद्यर्थतयानुपपत्त्यभावात् ।&lt;br&gt;&#xA;चक्षुःश्रोत्रवाक्शब्दं तु कथं ब्रह्म स्यात् ।&lt;br&gt;&#xA;चक्षुरादिशब्दानां चष्टे ऽनेनेति चक्षुः ।&lt;br&gt;&#xA;शृणोत्यनेनेति श्रोत्रम् ।&lt;br&gt;&#xA;वदत्यनयेति वागिति करणार्थत्वात् ।&lt;br&gt;&#xA;ब्रह्मणश्च करणत्वानुपपत्तेरिति चेन्न ।&lt;br&gt;&#xA;कर्तर्यपि तद्व्युत्पत्तिसम्भवादित्याह चष्ट इति&lt;br&gt;&#xA;चष्ट इत्येव तच्चक्षुः श्रवणाच्छ्रोत्रमुच्यते ।&lt;br&gt;&#xA;वचनादेव वाग् ब्रह्म सृष्टिस्थित्यादिकारणम्  (अनुव्याख्यानम्)१,१.२२४&lt;br&gt;&#xA;न्यायसुधा-&lt;br&gt;&#xA;एवशब्देन करणसाधनतां निराकरोति ।&lt;br&gt;&#xA;किञ्च’यतो वा इमानि भूतानि जायन्ते’ इति सकलभूतानां सृष्टिस्थितिसंहारकारणत्वं च ब्रह्मलक्षणमन्नादिषूपदिष्यम् ।&lt;br&gt;&#xA;ततश्चैतद्ब्रह्मेत्याह सृष्टीति&lt;br&gt;&#xA;यतः सृष्टयादिकारणमुक्तमतो ऽपि ब्रह्मेति सम्बन्धः ।&lt;br&gt;&#xA;&lt;em&gt;३,४७२&lt;/em&gt;&lt;br&gt;&#xA;ननु तथापि नानुवाकद्वयोक्तमेकं वस्तु भवितुमर्हति ।&lt;br&gt;&#xA;सङ्खयाभेदात्सञ्ज्ञाभेदाच्च ।&lt;br&gt;&#xA;पूर्वं खल्वन्नमयादयः पञ्चोक्ता न चक्षुःश्रोत्रवाचः ।&lt;br&gt;&#xA;उत्तरत्र चान्नादयः षट् न विज्ञानानन्दाविति तत्राह तच्चेति&lt;br&gt;&#xA;तच्च वाघूलशाखायामष्टरूपमुदाहृतम् ।&lt;br&gt;&#xA;विज्ञानानन्दसहितं पृथक् सृष्टयादिलक्षणैः  (अनुव्याख्यानम्)१,१.२२५&lt;br&gt;&#xA;&lt;em&gt;३,४७२फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;चशब्दो हेत्वर्थः ।&lt;br&gt;&#xA;यस्माद्वाधूलशाखायां विज्ञानानन्दसहितं तदन्नादिषट्कमित्यष्टरूपं ब्रह्मतयोदाहृतम् ।&lt;br&gt;&#xA;तस्मात्तदनुसारेण प्रथमानुवाके चक्षुरादित्रयस्योत्तरत्र विज्ञानानन्दयोरध्याहारेण सङ्खयासञ्ज्ञैक्यं भविष्यतीति भावः ।&lt;br&gt;&#xA;हेत्वन्तसमुच्चये वा चशब्दः ।&lt;br&gt;&#xA;अत्रापि हि’विज्ञानं ब्रह्मेति व्यजानात्’ ।&lt;br&gt;&#xA;‘आनन्दो ब्रह्मेति व्यजानात्’ इत्युत्तरवाक्यपर्यालोचनयापि ह्यत्र विज्ञानानन्दयोरध्याहारो गम्यते ।&lt;br&gt;&#xA;न ह्यन्यद्वरुणेनोपदिष्यं भृगुस्त्वन्यद्वयजानादिति युज्यते ।&lt;br&gt;&#xA;ननु वाधूलशाखोक्तमपि कुतो ब्रह्मेत्यत आह पृथगिति&lt;br&gt;&#xA;अनेकशाखाविदामेवात्र सम्यगधिकारज्ञापनायैतदुक्तम् ।&lt;br&gt;&#xA;ननु वाधूलशाखायामिवात्रोभयत्राष्यकमेव कस्मान्नोक्तमित्यत आह आवापेति&lt;br&gt;&#xA;&lt;em&gt;३,४७३&lt;/em&gt;&lt;br&gt;&#xA;आवापोद्वापतष शाखा यत आहुः परं पदम्  (अनुव्याख्यानम्)१,१.२२६अब्&lt;br&gt;&#xA;न्यायसुधा-&lt;br&gt;&#xA;क्वचिदन्यत्रानुक्तावापेन क्वचिदन्यत्रोक्तोद्वापेन क्वचिदुभयतया क्वचित्सामग्षेण परमेश्वरस्वरूपं प्रतिपादयन्तीति शाखानां स्वभावो यतो ऽतो न&lt;br&gt;&#xA;कश्चिद्विरोध इति ।&lt;br&gt;&#xA;&lt;em&gt;३,४७८&lt;/em&gt;&lt;br&gt;&#xA;ननु तथापि वरुणोपदिष्यानामन्नादीनां ब्रह्मत्वं नोपपद्यते ।&lt;br&gt;&#xA;तद्विज्ञाय पुनरेव वरुणं पितरमुपससार’ इति लब्धोपदेशस्यापि भृगोः पुनरुपसरणवचनात् ।&lt;br&gt;&#xA;पूर्वोक्तस्यैव ब्रह्मत्वे अधीहि भगवो ब्रह्मेति पुनरुपसरणं व्यर्थं स्यात् ।&lt;br&gt;&#xA;अनेन तु ज्ञायते न पूर्वोपदिष्यं ब्रह्मेति ।&lt;br&gt;&#xA;यथा हि कश्चित्सुवर्णं याचितवते रजतं ददाति सो ऽपि गृहीत्वाऽलोच्य पुनः(पुनः) सुवर्णं देहीति याचते ।&lt;br&gt;&#xA;तेन पार्श्वस्थो जानाति प्राग्दत्तमन्यदेव किञ्चिन्न सुवर्णमिति ।&lt;br&gt;&#xA;तथेहापीत्याशङ्कां परिहरति यत इति&lt;br&gt;&#xA;&lt;em&gt;३,४७९&lt;/em&gt;&lt;br&gt;&#xA;यतो भूतानि जायन्त इत्याद्यैर्लक्षणैः स्वयम्  (अनुव्याख्यानम्)१,१.२२६च्द्&lt;br&gt;&#xA;लक्षितं गुरुणा पश्चात् तपसैवापरोक्षतः ।&lt;br&gt;&#xA;दृष्ट्वैकैकं स्वरूपं तु समस्तोक्तानुदर्शनम्  (अनुव्याख्यानम्)१,१.२२७&lt;br&gt;&#xA;इच्छताऽज्ञां गुरोः प्राप्य तपसैवारोक्षितम् ।&lt;br&gt;&#xA;अब्रह्मेत्येव वदतां श्रुतहान्यश्रुतग्रहौ  (अनुव्याख्यानम्)१,१.२२८&lt;br&gt;&#xA;साक्षाल्लक्षणतां प्राप्ताविति लज्जा तदुक्तिषु  (अनुव्याख्यानम्)१,१.२२९अब्&lt;br&gt;&#xA;न्यायसुधा-&lt;br&gt;&#xA;अयमर्थः न पुनरुपसरणान्यथानुपपत्त्या पूर्वोपदिष्यस्याब्रह्मत्वं कल्प्यम् ।&lt;br&gt;&#xA;पुनरुपसरणस्यान्यथोपपत्तेः ।&lt;br&gt;&#xA;तथा हि ।&lt;br&gt;&#xA;वरुणो ह्युद्देशलक्षणाभ्यां भृगवे ब्रह्मोपदिश्योवाच ।&lt;br&gt;&#xA;न श्रवणमात्रेण कृती भवान् ।&lt;br&gt;&#xA;श्रवणमात्रस्य ब्रह्मसाक्षात्कारासाधनत्वात् ।&lt;br&gt;&#xA;साक्षात्कारस्यैव मोक्षसाधनत्वात् ।&lt;br&gt;&#xA;अतस्त्वया मनननिदिध्यासनरूपं तपः करणीयमिति ।&lt;br&gt;&#xA;स चैवमुपदिष्याष्यरूपो युगपत्सर्वस्य साक्षात्कर्तुमशक्यत्वान्मनननिदिध्यासाभ्यामन्नाख्यं भगवद्रूपं साक्षात्कृत्य गुरुप्रसादलब्धमपूर्वतमं धनं&lt;br&gt;&#xA;तस्मै निवेदयितुं प्राणाख्यरूपान्तरसाक्षात्काराय मनननिदिध्यासने चिकीर्षुर्गुरोरनुज्ञामादातुं च पुनर्गुरुमुपससार ।&lt;br&gt;&#xA;एवं रूपान्तरे ऽपि ।&lt;br&gt;&#xA;तत्रानुजानीहीति वक्तव्ये यदधीहि भगवो ब्रह्मेति वदति तदहङ्कारनिरासार्थमिति ।&lt;br&gt;&#xA;नन्वेवमस्त्वर्थापत्तिरन्यथोपपत्त्युपक्षीणा ।&lt;br&gt;&#xA;तथापि किं पूवर्स्याब्रह्मत्वात्पुनरुपसरणम् उतोक्तरीत्यानुज्ञानार्थमिति सन्दिह्यते ।&lt;br&gt;&#xA;सन्देहे चान्नमयादीनां न ब्रह्मत्वावधारणं सम्भवतीति ।&lt;br&gt;&#xA;मैवम् ।&lt;br&gt;&#xA;यतो वा इमानि भूतानि जायन्त इत्यादिलक्षरयोगात्तपसैवापरोक्षितत्वलिङ्गाच्चोत्तरपक्षावधारणोपपत्तेः ।&lt;br&gt;&#xA;नहि देहादाविदं लक्षणं सम्भवतीति ।&lt;br&gt;&#xA;नच तस्य स्वभावसिद्धज्ञानस्य साक्षात्काराय तपो ऽपेक्षितम् ।&lt;br&gt;&#xA;किञ्च पूर्वस्याब्रह्मत्वेन पुनरुपसरणे स तपस्तप्त्वान्नं ब्रह्मेति व्यजानात् ।&lt;br&gt;&#xA;नान्नाद्धयेव खल्वित्यादि ब्रूयात् ।&lt;br&gt;&#xA;एवं ब्रह्मत्वज्ञापकेषु श्रुतेष्वप्यश्रुतमब्रह्मत्वं कल्पयतां श्रुतहानिरश्रुतग्रहापत्तिश्च स्यादित्यलं निर्दलपक्षप्रतिक्षेपे ऽस्माकमेव लज्जा जायत इति ।&lt;br&gt;&#xA;अक्षरार्थस्तु स्फुट एव ।&lt;br&gt;&#xA;सूत्राक्षराणामनानुगुण्यं तु भगवता न व्युत्पादितम् ।&lt;br&gt;&#xA;तस्य परेण स्वयमेवाङ्गीकृतत्वात् ।&lt;br&gt;&#xA;यो हि स्वयमेव स्वव्याख्यानस्यास्वारसिकत्वं मन्यते ।&lt;br&gt;&#xA;तं प्रति तद्व्युत्पादनं मृतमारणमिव निराकर्तुरेव लज्जाकरम् ।&lt;br&gt;&#xA;अत एवाह ।&lt;br&gt;&#xA;इति प्रकारेण तदुक्तिषु विषयभूतासु दूषणाभिधाने ऽस्माकमेव लज्जेति ।&lt;br&gt;&#xA;&lt;em&gt;३,४८०&lt;/em&gt;&lt;br&gt;&#xA;यच्च भेदव्यपदेशाच्चेति सूत्रं व्याख्यायोक्तं परेण मिथ्याभूतं जीवात्मपरमात्मभेदमाश्रित्य भेदव्यपदेशाच्चेत्युक्तमिति तदनुपपन्नमिति&lt;br&gt;&#xA;भावेनाह समीप इति&lt;br&gt;&#xA;&lt;em&gt;३,४८१&lt;/em&gt;&lt;br&gt;&#xA;समीपे सहभोगस्य मुक्तित्वेनोक्तितो ऽसकृत्  (अनुव्याख्यानम्)१,१.२२९च्द्&lt;br&gt;&#xA;भेदो जीवेशयोर्मिथ्येत्येव मिथ्या स्वयं भवेत्  (अनुव्याख्यानम्)१,१.२३०अब्&lt;br&gt;&#xA;न्यायसुधा-&lt;br&gt;&#xA;‘एतमानन्दमयमात्मानमुपसङ्क्रम्य’ इत्यादौ परमेश्वरस्य समीपे ।&lt;br&gt;&#xA;‘सो ऽश्नुते’ इत्यादौ तेन सह ।&lt;br&gt;&#xA;नहि सामीप्यं साहित्यं च भेदेन विनोपपद्यते ।&lt;br&gt;&#xA;नच मोक्षे ऽपि शिष्यमाणं मिथ्या भवितुं युक्तम् ।&lt;br&gt;&#xA;अत्मस्वरूपस्यापि मिथ्यात्वप्रसङ्गात् ।&lt;br&gt;&#xA;अथवा भेदव्यपदेशादित्युक्ते मिथ्याभेदो ऽयं किं न स्यादित्याकाङ्क्षानिरासार्थत्वेनास्मिन्नस्य च तद्योगं शास्तीति सूत्रं प्रकारान्तरेण व्याख्याति ।&lt;br&gt;&#xA;एतेन मयटश्चैव द्वैविध्येनार्थकल्पनात् ।&lt;br&gt;&#xA;तदन्येषां मतमपि सत्संसत्सु न भासते  (अनुव्याख्यानम्)१,१.२३०च्फ़्&lt;br&gt;&#xA;न्यायसुधा-&lt;br&gt;&#xA;एवं पञ्चकोशवादिनां मायावादिनां व्याख्यां निराकृत्य ये तु भास्करादयो यथाश्रुतसूत्रानुसारिणो ऽन्नमयादयश्चत्वारः कोशा आनन्दमयस्त्वेक&lt;br&gt;&#xA;एव परमात्मेति व्याचक्षते ।&lt;br&gt;&#xA;तन्मतमतिदेशेन निराकरोति एतेनेति&lt;br&gt;&#xA;&lt;em&gt;३,४८२&lt;/em&gt;&lt;br&gt;&#xA;एतेनैवान्नमयादीनां पञ्चानामपि ब्रह्मत्वोपपादनेन तदन्येषां पञ्चकोशत्ववादिभ्यो ऽन्येषां चतुष्कोशवादिनाम् ।&lt;br&gt;&#xA;सत्संसत्सु विद्वत्सभासु ।&lt;br&gt;&#xA;अधिकं चात्र दोषमाह मयटो द्वैविध्येनार्थकल्पनाच्चेति&lt;br&gt;&#xA;अन्नमयादिषु विकारार्थत्वमानन्दमये प्राचुर्यार्थत्वमिति यदत्र नियामकमुक्तं तत्प्रागेव निराकृतमिति ।&lt;br&gt;&#xA;ननु प्राणमय एव विकारप्रक्रमो भग्नः ।&lt;br&gt;&#xA;(तत्र तर्हि) प्रत्ययस्य स्वाथिर्कत्वकल्पनादधिको दोषः स्यादिति ।&lt;br&gt;&#xA;&lt;em&gt;३,४८५&lt;/em&gt;&lt;br&gt;&#xA;ननु सूत्रव्याख्यानमुपक्रम्य परापव्याख्यानिराकरणमसङ्गतमिति चेन्न ।&lt;br&gt;&#xA;स्वव्याख्यानदर्ढ्यार्थत्वादिति भावेनाधिकरणार्थमुपसंहरति अत इति&lt;br&gt;&#xA;अतो नारायणो देवो निःशेषगुणवाचकैः ।&lt;br&gt;&#xA;गुणिसामान्यवचनैरपि मुख्यतयोदितः  (अनुव्याख्यानम्)१,१.२३१&lt;br&gt;&#xA;अध्यात्मगैश्च प्राणाद्यैस्तथैव ह्यधिभूतगैः ।&lt;br&gt;&#xA;अन्नादिशब्दैर्भगवानेको मुख्यतयोदितः  (अनुव्याख्यानम्)१,१.२३२&lt;br&gt;&#xA;न्यायसुधा-&lt;br&gt;&#xA;गुणिसामान्यवाचिनां गुणवाचिनां च शब्दानां समन्वयाय प्रवृत्ते ऽप्यधिकरणे ऽधिकरणसिद्धान्तन्यायेन सिद्धमप्यर्थान्तरमुपसंहरति&lt;br&gt;&#xA;अध्यात्मगैश्चेति&lt;br&gt;&#xA;अत एव नाधिकरणोपक्रमविरोध इति ।&lt;br&gt;&#xA;&lt;em&gt;३,४८६फ़्.&lt;/em&gt;&lt;br&gt;&#xA;समस्तैर्गुणिसामान्यवाचकैर्गुणवाचकैरध्यात्मविषयैः(च) प्राणवागादिभिरधिभूतविषयैश्चान्नौषध्यादिभिःशब्दैर्भगवानेव मुख्यतयोदित&lt;br&gt;&#xA;इत्युपसंहारो नोपपद्यते ।&lt;br&gt;&#xA;अस्यार्थस्य प्रागनुक्तत्वात् ।&lt;br&gt;&#xA;ननूक्तमुपलक्षणपरो ऽयमानन्दमयशब्द इति ।&lt;br&gt;&#xA;सत्यम् ।&lt;br&gt;&#xA;उपलक्षणं हि प्रकृतोपयुक्तस्योपपन्यस्य चार्थस्य भवति ।&lt;br&gt;&#xA;अन्यथातिप्रसङ्गात् ।&lt;br&gt;&#xA;नचैतेषां सर्वशब्दानां मुख्यया वृत्त्या भगवदेकवाचित्वसमर्थनं प्रकृतोपयुक्तं नाप्युपपन्नम् ।&lt;br&gt;&#xA;तथाहि ।&lt;br&gt;&#xA;जन्माद्यस्य यत इति सूत्रे जगज्जन्मादिकारणत्वादीन्यष्टौ लक्षणानि ब्रह्मणो ऽभिहितानि ।&lt;br&gt;&#xA;तत्रैव शास्त्रं प्रमाणमुक्तं तृतीयसूत्रे ।&lt;br&gt;&#xA;समन्वयसूत्रे च तेषामेव वाक्यानां ब्रह्मणि समन्वयः प्रतिज्ञातः ।&lt;br&gt;&#xA;अतो जगज्जन्मादिकारणत्वं यत्रयत्र प्रतीयते तेषामेव वाक्यानां परमेश्वरे समन्वयसमथर्नं प्रकृतसङ्गतम् ।&lt;br&gt;&#xA;न सर्वेषाम् ।&lt;br&gt;&#xA;सर्वत्र जगज्जन्मादिकारणत्वप्रतिपादनाभावात् ।&lt;br&gt;&#xA;किञ्च यन्निष्ठतया जगज्जन्मादिकारणत्वं प्रतीयते तद्वाचिनः शब्दस्य यया कयाचन वृत्त्या भगवत्परत्वे समर्थिते ऽपि लक्षणस्यातिव्याप्तिः&lt;br&gt;&#xA;पतिह्रियत एव ।&lt;br&gt;&#xA;नहि गङ्गापदलक्ष्यस्य तीरस्य घोषावासत्वं न सिद्धयति ।&lt;br&gt;&#xA;अतो मुख्यवृत्तिसमर्थनस्य क्वोपयोगः ।&lt;br&gt;&#xA;नोपपद्यते च सर्वशब्दानां भगवत्येव मुख्यवृत्तिसमर्थनम् ।&lt;br&gt;&#xA;रूढियोगौ हि मुख्यवृत्ती ।&lt;br&gt;&#xA;तत्रापि योगाद्रूढिर्बलवती ।&lt;br&gt;&#xA;नच शब्दानां भगवति रूढिरस्ति ।&lt;br&gt;&#xA;किन्तु तदितरत्रैव ।&lt;br&gt;&#xA;योगस्तु सम्भवति ।&lt;br&gt;&#xA;तथापि स तदितरसमानः ।&lt;br&gt;&#xA;तथा चार्थान्तर एव मुख्यवृत्तयः शब्दाः ।&lt;br&gt;&#xA;रूढेर्योगस्य च सत्त्वात् ।&lt;br&gt;&#xA;नेश्वरे ।&lt;br&gt;&#xA;योगमात्रस्य कथञ्चित्सम्भवात् ।&lt;br&gt;&#xA;अतः सूत्रकारस्य सकलशब्दानां मुख्यया वृत्त्या भगवत्येव समन्वयसमर्थने सङ्गत्युपपत्त्योरभावादपव्याख्यानमेतदित्याशङ्कय सङ्गतिं&lt;br&gt;&#xA;तावद्दर्शयति जन्मादीति&lt;br&gt;&#xA;&lt;em&gt;३,४८७&lt;/em&gt;&lt;br&gt;&#xA;जन्माद्यस्येति सूत्रेण गुणसर्वस्वसिद्धये ।&lt;br&gt;&#xA;ब्रह्मणो लक्षणं प्रोक्तं &amp;hellip;  (अनुव्याख्यानम्)१,१.२३३अच्&lt;br&gt;&#xA;न्यायसुधा-&lt;br&gt;&#xA;अथातो ब्रह्मजिज्ञासेति प्रथमसूत्रे ब्रह्मशब्देन जिज्ञास्यस्य सकलगुणपूर्णत्वं जीवादिव्यावृत्त्यर्थमुपात्तम् ।&lt;br&gt;&#xA;जन्माद्यस्य यत इति द्वितीयसूत्रेण तत्सिद्धये जगज्जन्मादिकारणत्वं ब्रह्मणो लक्षणं प्रोक्तम् ।&lt;br&gt;&#xA;अतः सूत्रद्वयेन साध्यतया साधकतया चानन्दादिसकलगुणपूर्णत्वं जगज्जन्मादिकारणत्वं च प्रकृतमिति ।&lt;br&gt;&#xA;विवृतं चैतत्पूर्वमस्माभिः ।&lt;br&gt;&#xA;किमतो यद्येवमित्यत आह शास्त्रमूलमिति&lt;br&gt;&#xA;&amp;hellip; शास्त्रमूलं यतस्ततः  (अनुव्याख्यानम्)१,१.२३३द्&lt;br&gt;&#xA;न्यायसुधा-&lt;br&gt;&#xA;तदुभयं प्रधानमप्रधानं च लक्षणमनुमानादिनातिव्याप्तौ शङ्कितायां तन्निवृत्त्यर्थं तृतीयसूत्रे शास्त्रमूलं शास्त्रैकप्रमाणमुक्तं यतस्ततश्चतुर्थे सूत्रे&lt;br&gt;&#xA;शास्त्रस्यान्यपरत्वशङ्कायां सर्वशब्दानां भगवत्यन्वयः प्रतिज्ञातुमुचितो न कतिपयशब्दानामिति शेषः ।&lt;br&gt;&#xA;सर्वगुणपूर्णत्वे शास्त्रस्य प्रमाणतयाभिधाने ऽपि कुतः सर्वशब्दसमन्वयः प्रतिज्ञातव्य इत्यत आह अन्वय इति&lt;br&gt;&#xA;अन्वयः सर्वशब्दानां गुणसर्वस्ववेदकः  (अनुव्याख्यानम्)१,१.२३४अब्&lt;br&gt;&#xA;न्यायसुधा-&lt;br&gt;&#xA;यतः सर्वशब्दानामन्वय एव गुणसर्वस्ववेदको न कतिपयशब्दानाम् ।&lt;br&gt;&#xA;अतः सर्वशास्त्राद् गुणसर्वस्वसिद्धये स एव प्रतिज्ञातव्य इति सम्बन्धः ।&lt;br&gt;&#xA;अन्यथा यस्यैव शब्दस्य समन्वयो न प्रतिज्ञायते तदर्थो गुणो भगवति न सिद्धयेदतिव्याप्तिश्च स्यात् ।&lt;br&gt;&#xA;प्रतिज्ञाते च समन्वयसूत्रेण सकलशब्दसमन्वये तत्प्रपञ्चनं सूत्रकारस्य कथमसङ्गतं भवतीति ।&lt;br&gt;&#xA;एतेन मुख्यवृत्तिरपि सङ्गता द्रष्टव्या ।&lt;br&gt;&#xA;तस्या अपि समन्वयसूत्रे प्रतिज्ञातव्यत्वात् ।&lt;br&gt;&#xA;अमुख्यवृत्तौतदभिधेयगुणालाभप्रसङ्गात् ।&lt;br&gt;&#xA;अभिधेये ऽतिव्याप्तिप्रसङ्गाच्चेति ।&lt;br&gt;&#xA;&lt;em&gt;३,४९०&lt;/em&gt;&lt;br&gt;&#xA;एवमसङ्गतिं परिहृत्य यदुक्तं परेण न परमेश्वरस्यैव सर्वशब्दमुख्यार्थत्वं युक्तम् ।&lt;br&gt;&#xA;योगस्य परमेश्वर इवान्यत्रापि सम्भवात् ।&lt;br&gt;&#xA;ईश्वरे रूढेरभावेनान्यत्र तदाधिक्यादिति ।&lt;br&gt;&#xA;तत्र योगस्योभयत्र साम्यं तावन्निराकरोति शब्देति&lt;br&gt;&#xA;शब्दप्रवृत्तिहेतूनां तस्मिन् मुख्यसमन्वयात्  (अनुव्याख्यानम्)१,१.२३४च्द्&lt;br&gt;&#xA;न्यायसुधा-&lt;br&gt;&#xA;इन्द्रादिशब्दप्रवृत्तिहेतूनां परमैश्वर्यादीनां तस्मिन्परमेश्वरे मुख्यसम्बन्धादिन्द्रादिशब्दानां तद्वाचकत्वमेव ।&lt;br&gt;&#xA;तस्यैव हि परमैश्वर्यमनवधिकं स्वतन्त्रं च ।&lt;br&gt;&#xA;अन्यत्रापि तथा चेत्को विशेष इति तत्रोक्तम् अन्यार्थेष्विति&lt;br&gt;&#xA;अन्यार्थेष्वल्पताहेतोस्तन्निमित्तत्वतस्तथा ।&lt;br&gt;&#xA;तद्वाचकत्वं शब्दानां &amp;hellip;  (अनुव्याख्यानम्)१,१.२३५अच्&lt;br&gt;&#xA;&lt;em&gt;३,४९०फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;यतो ऽन्यार्थेषु पुरन्दरादिषु हेतोः शब्दप्रवृत्तिहेतोरैश्वर्यादेरल्पता ।&lt;br&gt;&#xA;देशतः कालतःस्वरूपतश्च सावधिकत्वात् ।&lt;br&gt;&#xA;अल्पस्यापि भगवन्निमित्तत्वाच्चेति ।&lt;br&gt;&#xA;एतदुक्तं भवति ।&lt;br&gt;&#xA;अवयवार्थमनुसृत्य वृत्तिर्हि योगः ।&lt;br&gt;&#xA;अवयवार्थश्च यथा यथोत्कृष्टते तथातथा योगवृत्तेरप्युत्कर्षेण भाव्यम् ।&lt;br&gt;&#xA;निमित्तवैचितृये नैमित्तिकावैचितृयस्यानुपपत्तेः ।&lt;br&gt;&#xA;अवयवार्थश्च परमेश्वरे ऽनवधिकः स्वतन्त्रश्च ।&lt;br&gt;&#xA;अर्थान्तरे ऽल्पः पराधीनश्च ।&lt;br&gt;&#xA;अतः कथं योगस्योभयत्र साम्यम् ।&lt;br&gt;&#xA;किन्त्वीश्वरे महायोगो ऽन्यत्र योगमात्रमिति स एव शब्दमुख्यार्थ इति ।&lt;br&gt;&#xA;यदुक्तमीश्वरे शब्दानां रूढिर्नास्तीति तन्निराकरोति बहुलेति&lt;br&gt;&#xA;&amp;hellip; बहुलातिप्रयोगतः  (अनुव्याख्यानम्)१,१.२३५द्&lt;br&gt;&#xA;रूढमित्येव साध्यं स्याद् &amp;hellip;  (अनुव्याख्यानम्)१,१.२३६अ&lt;br&gt;&#xA;&lt;em&gt;३,४९१&lt;/em&gt;&lt;br&gt;&#xA;न्यायसुधा-&lt;br&gt;&#xA;बहुलातिप्रयोगतो हेतोः शब्दजातं हरौ रूढमेवेति साध्यं स्यात् ।&lt;br&gt;&#xA;अयं प्रयोगः ।&lt;br&gt;&#xA;विमताः शब्दा हरौ रूढाः ।&lt;br&gt;&#xA;बहुलातिप्रयोगवत्त्वात् ।&lt;br&gt;&#xA;नारायणादिशब्दवदिति ।&lt;br&gt;&#xA;प्रयोगवत्त्वं च यौगिकेष्वमुख्येषु चास्तीत्यतो बहुलेत्युक्तम् ।&lt;br&gt;&#xA;अज्ञातमुख्येष्वमुख्येष्वपि बहुलप्रयोगो ऽस्तीत्यतो ऽतिप्रयोगत इत्युक्तम् ।&lt;br&gt;&#xA;पूज्यप्रयोगो ह्यतिप्रयोगः ।&lt;br&gt;&#xA;पूज्यता चाविवेकपूर्वकत्वाभावः ।&lt;br&gt;&#xA;नच रूढयोगे रूढोपचारे रूढलक्षणायां व्यभिचारः ।&lt;br&gt;&#xA;तत्रापि रूढिसद्भावेन सपक्षत्वात् ।&lt;br&gt;&#xA;समाहारवृत्तयो हि ताः ।&lt;br&gt;&#xA;&lt;em&gt;३,४९६&lt;/em&gt;&lt;br&gt;&#xA;नन्वसिद्धो ऽयं हेतुः ।&lt;br&gt;&#xA;इन्द्रादिशब्दानां परमेश्वरे प्रयोगस्यैवाभावादित्यत आह रूढिरिति&lt;br&gt;&#xA;&amp;hellip; रूढिर्हि द्विविधा मता ।&lt;br&gt;&#xA;अविद्वद्विद्वदाप्त्यैव &amp;hellip;  (अनुव्याख्यानम्)१,१.२३६ब्च्&lt;br&gt;&#xA;&lt;em&gt;३,४९६फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;अत्र रूढिरिति रूढिज्ञापको बहुलातिप्रयोगो लक्ष्यते ।&lt;br&gt;&#xA;आप्तिः सम्बन्धः ।&lt;br&gt;&#xA;तत्राविद्वत्सम्बन्धिनो बहुलातिप्रयोगस्याभावे ऽपि विद्वत्सम्बन्धिने भावान्नासिद्धिरिति भावः ।&lt;br&gt;&#xA;अस्त्वेवमीश्वरे(ऽपि)रूढिः शब्दानाम् ।&lt;br&gt;&#xA;तथापि लोके ऽपि तद्भावात्साम्यमेव ।&lt;br&gt;&#xA;ततश्च हरिरेव मुख्यवाच्य इति नोपपद्यत इत्यत आह मुख्येति&lt;br&gt;&#xA;&lt;em&gt;३,४९७&lt;/em&gt;&lt;br&gt;&#xA;&amp;hellip; मुख्या हि विदुषां तु सा  (अनुव्याख्यानम्)१,१.२३६द्&lt;br&gt;&#xA;न्यायसुधा-&lt;br&gt;&#xA;विदुषां बहुलातिप्रयोगानुमिता सा रूढिर्मुख्या हि यस्मात्तस्मान्न साम्यमिति शेषः ।&lt;br&gt;&#xA;कथं मुख्यत्वमित्यत आह विद्वदिति&lt;br&gt;&#xA;विद्वद्रूढिर्वैदिका स्यात् सा योगादेव लभ्यते  (अनुव्याख्यानम्)१,१.२३७अब्&lt;br&gt;&#xA;&lt;em&gt;३,४९७फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;वैदिकबहुलप्रयोगानुमिता हि विद्वद्रूढिरित्युच्यते ।&lt;br&gt;&#xA;सा च लौकिकमात्रप्रयोगानुमिताया मुख्येति स्फुटमेवेति ।&lt;br&gt;&#xA;ननु वैदिकेति कथम् ।&lt;br&gt;&#xA;टिढ्ढाणञ् इत्यादिना ङीपा भवितव्यम् ।&lt;br&gt;&#xA;मैवम् ।&lt;br&gt;&#xA;परमवैदिकत्वख्यापनार्थत्वात् ।&lt;br&gt;&#xA;अथवा वैदिकाः प्रयोगा अस्यां सन्ति ज्ञापका इति’अर्शादिभ्यो ऽच्’ इत्यचि कृते वैदिकेति भवति ।&lt;br&gt;&#xA;यद्वा वैदिकानां पुरुषाणामास्यादिति तत्प्रयोगात्सिद्धेति ।&lt;br&gt;&#xA;हेत्वन्तरमाह सेति&lt;br&gt;&#xA;ल्यब्लोपनिमित्ता पञ्चमी ।&lt;br&gt;&#xA;यतः सा विद्वद्रूढिर्योगमविहायैवोपलभ्यते ।&lt;br&gt;&#xA;न त्वविद्वद्रूढिवत्सङ्केततुल्यातो ऽपि सा मुख्येति ।&lt;br&gt;&#xA;&lt;em&gt;३,५००&lt;/em&gt;&lt;br&gt;&#xA;ततः किमित्यत आह तस्मादिति&lt;br&gt;&#xA;तस्मान्मुख्यार्थता विष्णोर् &amp;hellip;  (अनुव्याख्यानम्)१,१.२३७च्&lt;br&gt;&#xA;न्यायसुधा-&lt;br&gt;&#xA;यस्मादेवं विष्णौ महायोगो मुख्या च रूढिः ।&lt;br&gt;&#xA;अन्यत्र योगमात्रममुख्यरूढिश्च तस्मात्सर्वशब्दमुख्यार्थता विष्णोरुपपन्नेति ।&lt;br&gt;&#xA;उपसंहरति इति कृत्वेति&lt;br&gt;&#xA;&amp;hellip; कृत्वा हृदि प्रभुः  (अनुव्याख्यानम्)१,१.२३७द्&lt;br&gt;&#xA;समन्वयं साधयति &amp;hellip;  (अनुव्याख्यानम्)१,१.२३८अ&lt;br&gt;&#xA;न्यायसुधा-&lt;br&gt;&#xA;एतां सङ्गतिमेतां चोपपत्तिं हृदि कृत्वा सूत्रकृदानन्दमयो ऽभ्यासादित्यशेषगुणिसामान्यवाचकादिशब्दानां मुख्यया वृत्त्या हरौ समन्वयं&lt;br&gt;&#xA;साधयति ।&lt;br&gt;&#xA;अतो युक्तमेवैतद्वयाख्यानमिति ।&lt;br&gt;&#xA;इति श्रीमन्न्यायसुधायामानन्दमयाधिकणम्&lt;/p&gt;</description>
    </item>
    <item>
      <title>०६ अन्तस्थत्वाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/06_antasthatvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/06_antasthatvAdhikaraNam/</guid>
      <description>&lt;p&gt;अथ अन्तःस्थत्वाधिकरणम्&lt;br&gt;&#xA;ओं अन्तस्तद्धर्मोपदेशात् ओं&lt;br&gt;&#xA;&lt;em&gt;३,५०२&lt;/em&gt;&lt;br&gt;&#xA;अन्तस् तद्धर्मोपदेशात् । ब्ब्स्_१,१.२० ।&lt;br&gt;&#xA;स्यादेतत् ।&lt;br&gt;&#xA;यद्यानन्दमयो ऽभ्यासादिति वदतः सूत्रकारस्यैतावानर्थो ऽभिमतो भवेत्तर्हि तत एव गतार्थत्वादन्तस्तद्धर्मोपदेशादित्याद्यधिकरणानामनुत्थानमेव&lt;br&gt;&#xA;स्यात् ।&lt;br&gt;&#xA;पदार्थान्तरविषयौ हि रूढियोगावाश्रित्यैव तत्र पूर्वपक्षप्रवृत्तिः ।&lt;br&gt;&#xA;यथोक्तं भाष्ये ।&lt;br&gt;&#xA;तत्रान्यविषयाया रूढेरविद्वद्रूढित्वेन भगवद्विषयाया विद्वद्रूढितो, योगस्य चाल्पभगवदधीनप्रवृत्तिनिमित्तसापेक्षस्य&lt;br&gt;&#xA;निरवधिकापरतन्त्रप्रवृत्तिनिमित्तापेक्षान्महायोगादुपपादितमेव दुर्बलत्वमिति कुतो ऽधिकरणान्तरस्यावकाशः ।&lt;br&gt;&#xA;सत्यम् ।&lt;br&gt;&#xA;तथाप्यभ्यधिकाशङ्कासद्भावेनाधिकरणान्तरारम्भोपपत्तिरित्याशयवान्स्तावदधिकाशङ्काप्रवर्तनपूर्वकमन्तस्तद्धर्मोपदेशादित्याद्यधिकरणतात्पर्यं&lt;br&gt;&#xA;दर्शयतिदेवानामिति&lt;br&gt;&#xA;ओं अन्तस्तद्धर्मोपदेशात् ओं&lt;br&gt;&#xA;&amp;hellip; देवानां तत्र शक्तताम् ।&lt;br&gt;&#xA;आशङ्कय &amp;hellip;  (अनुव्याख्यानम्)१,१.२३८ब्च्&lt;br&gt;&#xA;न्यायसुधा-&lt;br&gt;&#xA;तैत्तिरीयाः पठन्ति ।&lt;br&gt;&#xA;अन्तःप्रविष्यं कर्तारमेतमन्तश्चन्द्रमसि मनसा चरन्तम् ।&lt;br&gt;&#xA;सहैव सन्तं न विजानन्ति देवा इति ।&lt;br&gt;&#xA;तत्र संशयः ।&lt;br&gt;&#xA;किमयमन्तःप्रविष्यः परमात्मोतान्य इति ।&lt;br&gt;&#xA;अन्य इति तावत्प्राप्तम् ।&lt;br&gt;&#xA;कुतः ।&lt;br&gt;&#xA;इन्द्रो राजा जगतो य ईशे ।&lt;br&gt;&#xA;त्वष्टारं रूपाणि विकुर्वन्तं विपश्चितं ब्रह्मेन्द्रमग्निं जगतः प्रतिष्ठाम् ।&lt;br&gt;&#xA;दिव आत्मानं सवितारं बृहस्पतिमितीन्द्रादिश्रुतेः ।&lt;br&gt;&#xA;सप्त युञ्जन्ति रथमेकचक्रमित्यदित्यलिङ्गाच्च ।&lt;br&gt;&#xA;अन्नं ब्रह्मेत्यादिश्रुत्या तद्धेतुव्यपदेशादिलिङ्गेन चातीताधिकरणेन निर्णयः कृतः ।&lt;br&gt;&#xA;न चेन्द्रादिश्रुतिरन्यत्र नेतुं शक्यते ।&lt;br&gt;&#xA;पुरन्दरादिषु रूढत्वाद्यौगिकत्वाच्च ।&lt;br&gt;&#xA;ननूक्तमत्रान्यत्र रूढेरविद्वत्सम्बन्धित्वाद्योगस्य च परमेश्वरायत्ताल्पनिमित्तत्वादमुख्यतेति ।&lt;br&gt;&#xA;सत्यम् ।&lt;br&gt;&#xA;तदन्नौषध्यादिपदार्थेषु स्यात् ।&lt;br&gt;&#xA;नतु पुरन्दरादिषु ।&lt;br&gt;&#xA;तत्रेन्द्रादिशब्दप्रवृत्तिनिमित्तस्य परमैश्वर्यादेरनवधिकस्यापरायत्तस्य विद्यमानत्वेन मुख्ययोगोपपत्तेः ।&lt;br&gt;&#xA;अशक्तेषु खलु सामन्तादिष्वैश्वर्यादिकमल्पं परायत्तं च भवति ।&lt;br&gt;&#xA;देवास्त्वप्रतिहतशक्तयः कथमेवं भवेयुः ।&lt;br&gt;&#xA;तथाच श्रुतिः ।&lt;br&gt;&#xA;इन्द्रो वै देवानामोजिष्ठ इत्येवञ्जातीयका ।&lt;br&gt;&#xA;&lt;em&gt;३,५०७&lt;/em&gt;&lt;br&gt;&#xA;&amp;hellip; तत्र रूढिं च तच्छब्दानामपि स्वयम्  (अनुव्याख्यानम्)१,१.२३८च्द्&lt;br&gt;&#xA;न्यायसुधा-&lt;br&gt;&#xA;रूढिरपि पुरन्दरादिष्विन्द्रादिशब्दानां’इन्द्रस्य नु वीर्याणि प्रवोचम्’ इत्यादि मन्त्रेषु बहुलप्रयोगदर्शनेन विद्वत्सम्बन्धिनी मुख्यैव ।&lt;br&gt;&#xA;तेषामतत्परत्वे तद्यजनादौ विनियोगानुपपत्तेः ।&lt;br&gt;&#xA;न च स्वतन्त्रानवधिकैश्वर्यादिकमनेकेषां विरुद्धमिति वाच्यम् ।&lt;br&gt;&#xA;इन्द्रादीनां परमेश्वरात्मकत्वात् ।&lt;br&gt;&#xA;स एव हि कायर्वशात्तत्तदुपाधिभेदभिन्नस्तास्ताः सञ्ज्ञा लभते ।&lt;br&gt;&#xA;कुत एतदिति चेत् ।&lt;br&gt;&#xA;एतत्प्रकरणगतवाक्यशाबल्यान्यथानुपपत्त्येति तावद्ब्रूमः ।&lt;br&gt;&#xA;तथाहि ।&lt;br&gt;&#xA;अदृश्ये ऽनात्म्य इत्यानन्दमयलक्षणत्वेनोक्तमदृश्यत्वमिह न विजानन्ति देवा इत्युच्यते ।&lt;br&gt;&#xA;समानाधिकरणानि चेन्द्रादिश्रुतिलिङ्गानि ।&lt;br&gt;&#xA;नचैकं वाक्यमनेकविषयं (सं)भवति व्याघातात् ।&lt;br&gt;&#xA;यथोक्तम् ।&lt;br&gt;&#xA;अर्थैकत्वादेकं वाक्यं साकाङ्क्षं चेद्विभागे स्यादिति ।&lt;br&gt;&#xA;न चात्रैकोपादानेनापरपरित्यागे कारणमस्ति ।&lt;br&gt;&#xA;तथाच पुराणवाक्यम् ।&lt;br&gt;&#xA;‘अहं भवो भवन्तश्च सर्वं नारायणात्मकम्’ इत्यादि ।&lt;br&gt;&#xA;अत एव भेदव्यपदेशस्तदितरविषयो व्याख्येयः ।&lt;br&gt;&#xA;नचैवं सति विनिगमने कारणाभावः ।&lt;br&gt;&#xA;अनुपहितधर्माणामुपहिते सम्भवाद्वैपरीत्यस्यासम्भवात् ।&lt;br&gt;&#xA;तस्मादिन्द्रादय एवान्तःप्रविष्टत्वेन प्रतिपाद्यन्त इति ।&lt;br&gt;&#xA;एवं देवानामिन्द्रादीनां तत्र स्वतन्त्रानवधिकेन्द्रादिशब्दप्रवृत्तिनिमित्तवत्तायां शक्तताम् ।&lt;br&gt;&#xA;ततश्चेन्द्रादिशब्दानां तत्र महायोगवृत्तिमिति शेषः ।&lt;br&gt;&#xA;तथा तच्छब्दानामिन्द्रदिशब्दानां तत्र पुरन्दरादि(षु)देवेषु स्वयमपि साक्षादपि विद्वत्सम्बन्धिनीमपीति यावत् ।&lt;br&gt;&#xA;रूढिं चाभ्यधिकामाशङ्कय ।&lt;br&gt;&#xA;&lt;em&gt;३,५१३&lt;/em&gt;&lt;br&gt;&#xA;समुद्रान्तस्थितत्वाद्यैस्तद्धर्मैर्विष्णुरूढताम् ।&lt;br&gt;&#xA;साधयित्वा &amp;hellip;  (अनुव्याख्यानम्)१,१.२३९अच्&lt;br&gt;&#xA;न्यायसुधा-&lt;br&gt;&#xA;स्वयं सूत्रकारो ऽन्तस्तद्धर्मोपदेशादिति सूत्रेणान्तःप्रविष्यो विष्णुरेव ।&lt;br&gt;&#xA;समुद्रे ऽन्तः कवयः ।&lt;br&gt;&#xA;यस्याण्डकोशं शुष्ममाहुः ।&lt;br&gt;&#xA;ब्रह्मा तपसान्वविन्ददिति समुद्रान्तःस्थितत्वब्रह्माण्डवीर्यत्वब्रह्मतापोलभ्यत्वादिधर्मोपदेशात् ।&lt;br&gt;&#xA;तेषां च विष्णुधर्मत्वेन श्रुतिस्मृतिसिद्धत्वात् ।&lt;br&gt;&#xA;न चेन्द्रादिश्रुतिलिङ्गविरोधः ।&lt;br&gt;&#xA;निरवकाशलिङ्गबलेन तद्बाधोपपत्तेः ।&lt;br&gt;&#xA;नच तेषामपि निरवकाशत्वम् ।&lt;br&gt;&#xA;इन्द्रं मित्रं वरुणमग्निमाहुरित्यादिना तेषां भगवति विद्वद्रूढिसद्भावस्य सिद्धत्वात् ।&lt;br&gt;&#xA;महायोगस्य च सुप्रसिद्धत्वात् ।&lt;br&gt;&#xA;इन्द्रादिगतस्य परमैश्वर्यादेरल्पता परमेश्वराधीनता च श्रुतिपुराणादिप्रसिद्धा ।&lt;br&gt;&#xA;शक्तेरप्यस्मदाद्यपेक्षयाऽधिक्यमात्रमेव नतु निरर्गलत्वमपि ।&lt;br&gt;&#xA;अन्यथानेकेश्वरविरोधश्च ।&lt;br&gt;&#xA;विद्वद्रूढिरपीश्वरसन्निधाननिमित्तैव ।&lt;br&gt;&#xA;इत्येवं समुद्रान्तःस्थितत्वाद्यैर्विष्णुधर्मैरन्तःप्रविष्टत्वस्य विष्णुनिष्ठतां तथा तच्छब्दानामिन्द्रादिशब्दानामपि विष्णुरूढताम् ।&lt;br&gt;&#xA;उपलक्षणमेतत् ।&lt;br&gt;&#xA;तत्र यौगिकत्वं च साधयित्वा ।&lt;br&gt;&#xA;भेदव्यपदेशाच् चान्यः । ब्ब्स्_१,१.२१ ।&lt;br&gt;&#xA;&lt;em&gt;३,५१५&lt;/em&gt;&lt;br&gt;&#xA;&amp;hellip; अभिदां तैश्च पुनरेव न्यवारयत्  (अनुव्याख्यानम्)१,१.२३९च्द्&lt;br&gt;&#xA;न्यायसुधा-&lt;br&gt;&#xA;ननूक्तरीत्या देवानां परमेश्वरात्मकत्वेन समुद्रान्तःस्थितत्वादिकं (सर्वं) सम्भवतीत्येवं तैर्देवैरेवे(री)श्वरस्याभिदां च पुनराशङ्कय&lt;br&gt;&#xA;भेदव्यपदेशाच्चान्य इति सूत्रेण, अन्यश्चासाविन्द्रादिदेवेभ्यो ऽन्तःप्रविष्यः ।&lt;br&gt;&#xA;इन्द्रस्यात्मेत्यादिविशेषविषयभेदव्यपदेशादभेदे प्रमाणाभावाच्च ।&lt;br&gt;&#xA;नच वाक्यशाबल्यम् ।&lt;br&gt;&#xA;सर्वस्येश्वरपरताया उक्तत्वात् ।&lt;br&gt;&#xA;पुराणस्थेश्वरसन्निधानातिशयविषयत्वादित्येवं न्यवारयदित्यर्थः ।&lt;br&gt;&#xA;अत्र पुनरित्याशङ्काऽवृत्तिमात्रमाचष्टे ।&lt;br&gt;&#xA;तैरेवेत्यवधारयता प्रकारान्तरेण भेदसूत्रस्य पुनरुक्तता निरस्ता भवति ।&lt;br&gt;&#xA;यद्यप्ययं लिङ्गातमकः शब्दस्तथापीन्द्राद्यनेकनामसमन्वयलाभादत्र निर्णीत इत्यदोषः ।&lt;br&gt;&#xA;&lt;em&gt;३,५१७&lt;/em&gt;&lt;br&gt;&#xA;केचिदेतत्सूत्रद्वयं’अथ य एषो ऽन्तरादित्ये हिरण्मयः पुरुषो दृश्यते, य एषो ऽन्तरक्षिणि पुरुषो दृश्यते’ इति&lt;br&gt;&#xA;छान्दोग्योक्ताक्ष्यादित्यान्तस्थपुरुषस्येश्वरत्वसमर्थनपरत्वेन व्याचक्षते ।&lt;br&gt;&#xA;तद्वा निरकर्तुमेवेत्युक्तम् ।&lt;br&gt;&#xA;तथात्वे ह्यन्तर उपपत्तेरित्यस्यानारम्भप्रसङ्गः ।&lt;br&gt;&#xA;य एषो ऽन्तरक्षिणि पुरुषो दृश्यत एष आत्मेति होवाचेत्येतद्वाक्यमधिकृत्य तत्प्रवृत्तमिति चेन्न ।&lt;br&gt;&#xA;वाक्यभेदेनाधिकरणभेदे शास्त्रापर्यवसानप्रसङ्गात् ।&lt;br&gt;&#xA;सन्ति च तत्राप्यमृतत्वादयो ब्रह्मधर्माः ।&lt;br&gt;&#xA;नन्वधिकाशङ्कया तदारम्भो भविष्यति ।&lt;br&gt;&#xA;तथाहि ।&lt;br&gt;&#xA;एष दृश्यत इति तावत्प्रत्यक्षे ऽर्थे प्रयुज्यते ।&lt;br&gt;&#xA;ब्रह्म तु परोक्षं न तथा निर्देशविषयो भवितुमर्हति ।&lt;br&gt;&#xA;युज्यते चैतत्प्रतिबिम्बे ।&lt;br&gt;&#xA;प्रथमावगतात्प्रत्यक्षाभिधानाच्छायापुरुषे ऽधिगते तदुपरक्तायां बुद्धौ प्रतीयमानां अमृतत्वादयः स्तुत्या कथञ्चिद् व्याख्येया इति ।&lt;br&gt;&#xA;तदिदं पुनरुक्तिभयसम्भ्रान्तेन भाषितम् ।&lt;br&gt;&#xA;यतो अत्रापि य एषो ऽन्तरक्षिणि पुरुषो दृश्यत इति प्रत्यक्षाभिधानमस्ति ।&lt;br&gt;&#xA;तदत्र यथा परमात्मनि सावकाशितं तथा तदपि भविष्यतीति का तत्राप्यधिकाशङ्का ।&lt;br&gt;&#xA;तर्ह्यत्र परोदाहृतमेवास्तु विषयवाक्यम् ।&lt;br&gt;&#xA;तत्रान्तःप्रविष्यमित्याद्यन्तद्भविष्यतीति चेन्न ।&lt;br&gt;&#xA;स्थानादिभेदव्यपदेशादिना तत्र तस्यैवोदाहरणत्वप्रतिभासनात् ।&lt;br&gt;&#xA;तस्माद्वाक्यज्ञानदरिद्राणां व्याख्यानमुपेक्षणीयमिति ।&lt;br&gt;&#xA;इति श्रीमन्न्यायसुधायां अन्तःस्थत्वाधिकरणम्&lt;/p&gt;</description>
    </item>
    <item>
      <title>०७ आकाशाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/07_AkAshAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/07_AkAshAdhikaraNam/</guid>
      <description>&lt;p&gt;&lt;em&gt;३,५२१&lt;/em&gt;&lt;br&gt;&#xA;अथ श्रीमन्न्यासुधायां आकाशाधिकरणम्&lt;br&gt;&#xA;एवमधिदैवविषयशब्दसमन्वयमभिधायाधुना अधिभूतविषयशब्दसमन्वयं प्रतिपिपादयिषुराकाशस्य भूतेषु प्राधान्यात्तच्छब्दसमन्वयं हरावाह&lt;br&gt;&#xA;सूत्रकारः आकाशस्तल्लिङ्गादिति&lt;br&gt;&#xA;आकाशस् तल्लिङ्गात् । ब्ब्स्_१,१.२२ ।&lt;br&gt;&#xA;छन्दोगाः पठन्ति ।&lt;br&gt;&#xA;अस्य लोकस्य का गतिरित्याकाश इति होवाच ।&lt;br&gt;&#xA;सर्वाणि ह वा इमानि भूतान्याकाशादेव समुत्पद्यन्ते ।&lt;br&gt;&#xA;आकाशं प्रत्यस्तं यन्त्याकाशो ह्येवैभ्यो ज्यायानाकाशः परायणं स एष परोवरीयानुद्गीथः स एषो ऽनन्त इति ।&lt;br&gt;&#xA;तत्र संशयः ।&lt;br&gt;&#xA;किमयमाकाशः परमात्मोत भूतमिति ।&lt;br&gt;&#xA;भूतमिति तावत्प्राप्तम् ।&lt;br&gt;&#xA;कुतः ।&lt;br&gt;&#xA;आकाशशब्दस्य योगरूढिभ्यां भूते प्रसिद्धत्वात् ।&lt;br&gt;&#xA;आकाशनमवकाशत्वं खल्वाकाशशब्दनिर्वचनलब्धम् ।&lt;br&gt;&#xA;तच्च भूते सुप्रसिद्धम् ।&lt;br&gt;&#xA;प्रयोगश्च लोकवेदयोराकाशशब्दस्य भूतविषयो बहुलः ।&lt;br&gt;&#xA;ननु च सर्वाणि ह वेत्याद्युक्तलिङ्गबलात्परमात्मा किं न स्यात् ।&lt;br&gt;&#xA;लिङ्गाच्छ्रुतेर्बलवत्त्वादिति ब्रूमः ।&lt;br&gt;&#xA;नच बहुत्वेन लिङ्गानां प्राबल्यम् ।&lt;br&gt;&#xA;तथापि साम्येनानिर्णयात् ।&lt;br&gt;&#xA;नच साम्यमपि ।&lt;br&gt;&#xA;यथाऽहुः ।&lt;br&gt;&#xA;‘द्विविधं बलवत्त्वं च बहुत्वाच्च स्वभावतः ।&lt;br&gt;&#xA;तयोः स्वभावो बलवानुपजीव्यादिकश्च सः’ इति ।&lt;br&gt;&#xA;कुत्रिमाकृत्रिमयोरकृत्रिमं हि ज्यायः ।&lt;br&gt;&#xA;अतः प्रथमावगतस्वभावबलवच्छ्रुत्यनुरोधेन लिङ्गानि कथञ्चिद्योज्यानीति ।&lt;br&gt;&#xA;नन्वन्तस्तद्धर्मोपदेशादित्यनेनैव परिहृतमेतत् ।&lt;br&gt;&#xA;इन्द्रादिशब्दवदाकाशशब्दस्यापि भूते ऽमुख्यया वृत्त्या प्रवृत्तस्य महायोगविद्वद्रूढिभ्यामीश्वरवाचिनस्तद्बुद्धयाधायकत्वमेव हि न्याय्यम् ।&lt;br&gt;&#xA;सुतरां च निरवकाशलिङ्गबलादिति ।&lt;br&gt;&#xA;नच काचिदभ्यधिका शङ्कास्तीत्यतो ऽनारम्भणीयमिदं सूत्रमिति ।&lt;br&gt;&#xA;&lt;em&gt;३,५२३&lt;/em&gt;&lt;br&gt;&#xA;तत्राभ्यधिकां शङ्कां दर्शयति चेष्या हीति&lt;br&gt;&#xA;चेष्टा हि चेतनानां या सा भवेत् तत्प्रसादतः ।&lt;br&gt;&#xA;अचेतनस्वभावस्तु विवरादिः कथं ततः  (अनुव्याख्यानम्)१,१.२४०&lt;br&gt;&#xA;इति शङ्कानिवृत्त्यर्थम् &amp;hellip;  (अनुव्याख्यानम्)१,१.२४१अ&lt;br&gt;&#xA;&lt;em&gt;३,५२३फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;युक्तमिन्द्रादिशब्दानां पुरन्दरादिष्वमुख्यत्वम् ।&lt;br&gt;&#xA;निरवधिकस्य प्रवृत्तिनिमित्तस्यैश्वर्यादेरसम्भवात् ।&lt;br&gt;&#xA;अल्पस्यापि परमेश्वरायत्तत्वात् ।&lt;br&gt;&#xA;युक्तं च स्वतन्त्रानवधिकैश्वर्यादिमति परमेश्वरे मुख्यत्वम् ।&lt;br&gt;&#xA;न चैवमाकाशशब्दप्रवृत्तिनिमित्तमवकाशत्वं भूते निरवधिकं न सम्भवति ।&lt;br&gt;&#xA;क्वचित्कदाचिदप्यभावाभावात् ।&lt;br&gt;&#xA;नापीश्वरायत्तम् ।&lt;br&gt;&#xA;ऐश्वर्यं हि वर्षणशासनपालनादिरूपा चेतनसम्बन्धिनी चेष्या ।&lt;br&gt;&#xA;सा चागन्तुकज्ञानेच्छादिकारणव्यपेक्षत्वात्स्वयमागन्तुकत्वाच्च कारणद्वारा स्वरूपतश्च परमेश्वरप्रसादाऽयत्तेति युज्यते ।&lt;br&gt;&#xA;आकाशादिशब्दप्रवृत्तिनिमित्तं तु विवरत्वादिकं न तावदागन्तुकज्ञानादिकारणद्वारा परमेश्वरायत्तम् ।&lt;br&gt;&#xA;अचेतनाश्रितत्वात् ।&lt;br&gt;&#xA;नापि स्वरूपतः ।&lt;br&gt;&#xA;स्वभावत्वादनागन्तुकत्वात् ।&lt;br&gt;&#xA;नचाकाशशब्दस्येश्वरे योगः सम्भवति ।&lt;br&gt;&#xA;तस्य मनागप्यवकाशत्वाभावात् ।&lt;br&gt;&#xA;तस्मादाकाशशब्दं भूतमेवेत्यभ्यधिकाशङ्कानिवृत्त्यर्थं सूत्रितमिति शेषः ।&lt;br&gt;&#xA;विवरादिरिति भावप्रधानो निर्देशः ।&lt;br&gt;&#xA;आदिग्रहणेनाकाशग्रहणमुपलक्षणमिति सूचयति ।&lt;br&gt;&#xA;ततः परमेश्वरात् ।&lt;br&gt;&#xA;तदायत्त इति यावत् ।&lt;br&gt;&#xA;कथमित्याक्षेपे ।&lt;br&gt;&#xA;&lt;em&gt;३,५२७&lt;/em&gt;&lt;br&gt;&#xA;नन्वत्राकाशः परमात्मा तल्लिङ्गादित्येतावदुच्यते ।&lt;br&gt;&#xA;न पुनरुक्तपूर्वपक्षाच्छादकं किञ्चिदित्यतः सूत्रस्यार्थान्तरमाह आकाश इति&lt;br&gt;&#xA;&amp;hellip; आकाश इति नाम च ।&lt;br&gt;&#xA;परतो ऽपिवरीयस्त्वपूर्वाल्लिङ्गाद्धरेर्भवेत्  (अनुव्याख्यानम्)१,१.२४१ब्द्&lt;br&gt;&#xA;&lt;em&gt;३,५२७फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;आकाशनामबलात्खलु परेण भूतमाशङ्कितम् ।&lt;br&gt;&#xA;नच तद्युक्तम् ।&lt;br&gt;&#xA;यतो निरवकाशात्परोवरीयस्त्वादेरनेकस्माल्लिङ्गादाकाश इति नाम च हरेर्भवेत् ।&lt;br&gt;&#xA;वाचकमिति शेषः ।&lt;br&gt;&#xA;अत्रोपसर्जनतया समासे निर्दिष्येनापि वरीयस्त्वेन बुद्धया विविक्तेन परतो ऽपीत्यस्य सम्बन्धो नानुपपन्नः ।&lt;br&gt;&#xA;सर्वभूतोत्पत्तिकारणत्वपूर्वादिति वक्तव्ये परोवरीयस्त्वपूर्वादित्युक्तम् ।&lt;br&gt;&#xA;प्रथमप्रतीतस्यापि सर्वभूतकारणत्वादेर्भूते ऽपि कथञ्चिद्वयाख्यातुं शक्यत्वात् ।&lt;br&gt;&#xA;परोवरीयस्त्वादेः सर्वथापि तत्र नेतुमशक्यत्वात् ।&lt;br&gt;&#xA;&lt;em&gt;३,५२९&lt;/em&gt;&lt;br&gt;&#xA;तथाहि ।&lt;br&gt;&#xA;अस्य लोकस्य का गतिरिति पृथिवीगतिप्रश्नस्याकाश इत्युत्तरमभिधाय कथमेतत्, अपां कार्यं हि पृथिवी, तत्रैव (च)लीयत इति तासामेव&lt;br&gt;&#xA;पृथिवीगतित्वोपपत्तेरित्याशङ्कय मैवम् ।&lt;br&gt;&#xA;मूलकारणत्वादित्याह सर्वाणीति&lt;br&gt;&#xA;नच तर्ह्यात्मन आकाशः सम्भूत इति श्रुतेरात्मा वक्तव्य इति वाच्यम् ।&lt;br&gt;&#xA;भूतविषयविचारे वियत एव वक्तव्यत्वात् ।&lt;br&gt;&#xA;नच आकाशस्यापि भूतत्वात्सर्वाणीति विरुद्धम् ।&lt;br&gt;&#xA;इदं सर्वमसृजतेतिवत्तद्वयतिरिक्तग्रहणेपपत्तेः ।&lt;br&gt;&#xA;नचावधारणानुपपत्तिः ।&lt;br&gt;&#xA;परम्परया भूतोपादनास्यापरस्याभावात् ।&lt;br&gt;&#xA;कथमस्य भूतोत्पत्त्यादिहेतुत्वम् ।&lt;br&gt;&#xA;भूतेषु ज्येष्ठत्वादित्याह आकाशो ह्येभ्यश्चतुर्भ्यो भूतेभ्यो ज्यायानिति&lt;br&gt;&#xA;न केवलमुत्पत्तिलयकारणत्वाद्गतिः ।&lt;br&gt;&#xA;किं नाम कारणेषु स्थितं कार्यमिति श्रुतेराश्रयत्वादपीत्याहआकाशः परायणमिति&lt;br&gt;&#xA;न चास्य लोकस्येति प्राणिनिकायाभिधानम् ।&lt;br&gt;&#xA;येन सर्वभूतशब्दो ऽपि तत्परः स्यात् ।&lt;br&gt;&#xA;न प्रतिष्ठां लोकमतिनयेदिति पृथिव्याः प्रकृतत्वात् ।&lt;br&gt;&#xA;&lt;em&gt;३,५३१फ़्.&lt;/em&gt;&lt;br&gt;&#xA;नच परोवरीयस्त्वादिकं शक्यमेवं कथञ्चिद्वयख्यातुम् ।&lt;br&gt;&#xA;निरुपचरितं सर्वोत्तमत्वं हि परोवरीयस्त्वम् ।&lt;br&gt;&#xA;अन्यथा ज्यायानित्यनेनैव गताथर्त्वप्रसङ्गात् ।&lt;br&gt;&#xA;उद्गीथत्वं चोमित्येतदक्षरमुद्गीथमित्युक्तत्वान्न कथञ्चिदन्यत्र नेतुं शक्यते ।&lt;br&gt;&#xA;आरोपो ऽयमिति चेन्न ।&lt;br&gt;&#xA;बाललीलाथर्त्वप्रसङ्गादुपनिषदाम् ।&lt;br&gt;&#xA;अनन्तत्वं चाकाशस्य देशकालधर्मैरन्तवतो न सम्भवत्येव ।&lt;br&gt;&#xA;आपेक्षिकं तु प्रकृतविरुद्धम् ।&lt;br&gt;&#xA;पृथिव्याः सामगतित्वम्’अन्तवद्वै खलु सौम्य ते साम’ इति निराकृत्य स्वयमप्यन्तवन्तमाकाशमभिदधता किमधिकमाचरितं स्यात् ।&lt;br&gt;&#xA;अतो ऽनन्तत्वमपि निरुपचरितमेवेति ।&lt;br&gt;&#xA;&lt;em&gt;३,५३२&lt;/em&gt;&lt;br&gt;&#xA;नन्वाकाशश्रुतिरपि निरवकाशेत्युक्तम् ।&lt;br&gt;&#xA;सत्यम् ।&lt;br&gt;&#xA;दुरुक्तं तत् ।&lt;br&gt;&#xA;नहि देशकालाभ्यां परिच्छिन्नस्याकाशस्यावकाशदातृत्वं निरवधिकं सम्भवति ।&lt;br&gt;&#xA;नापि स्वतन्त्रं परमेश्वरायत्तत्वात् ।&lt;br&gt;&#xA;तत्कुत इत्यत आह नभ इति&lt;br&gt;&#xA;नभो ददाति श्वसतां मार्गं यन्नियमाददः ।&lt;br&gt;&#xA;इत्यादिवाक्यैः &amp;hellip;  (अनुव्याख्यानम्)१,१.२४१*अच्&lt;br&gt;&#xA;न्यायसुधा-&lt;br&gt;&#xA;आदिग्रहणेन सर्वभूतगुणैर्युक्तमित्यादेः सङ्ग्रहः ।&lt;br&gt;&#xA;तेन यदुक्तं परमेश्वरे योगानुपपत्तिरिति तदपि समाहितं भवति ।&lt;br&gt;&#xA;आकाशे ऽवकाशदातृत्वमीश्वरस्यापि पृथक्तद्वत्त्वं चावगम्यत इति शेषः ।&lt;br&gt;&#xA;उपपत्तिं तु वक्ष्यामः ।&lt;br&gt;&#xA;तस्मादाकाशोपलक्षितसकलाधिभूतशब्दपरममुख्यवाच्यो भगवान्हरिरिति सिद्धम् ।&lt;br&gt;&#xA;इति श्रीमन्न्यायसुधायां आकाशाधिकरणम्&lt;/p&gt;</description>
    </item>
    <item>
      <title>०८ प्राणाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/08_prANAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/08_prANAdhikaraNam/</guid>
      <description>&lt;p&gt;&lt;em&gt;३,५३५&lt;/em&gt;&lt;br&gt;&#xA;अथ प्राणाधिकरणम्&lt;br&gt;&#xA;इदानीमाध्यात्मिकशब्दसमन्वयं सिषाधयिषुः प्रधानत्वात्प्राणशब्दसमन्वयार्थं सूत्रयामास अत एव प्राण इति&lt;br&gt;&#xA;ओं अत एव प्राणः ओं&lt;br&gt;&#xA;अत एव प्राणः । ब्ब्स्_१,१.२३ ।&lt;br&gt;&#xA;तैत्तिरीयके श्रूयते ।&lt;br&gt;&#xA;तद्वै त्वं प्राणो ऽभवः ।&lt;br&gt;&#xA;महान्भोगः प्रजापतेः ।&lt;br&gt;&#xA;भुजः करिष्यमाणः यद्देवान्प्राणयो न वेति ।&lt;br&gt;&#xA;तत्र संशयः ।&lt;br&gt;&#xA;किमयं प्राणः परमात्मोत मुख्य इति ।&lt;br&gt;&#xA;वायुवृत्त्यादेः प्राणशब्दप्रवृत्तावपि वाक्यार्थस्य सर्वथाप्यनुपपत्तेर्न संशयविषयत्वम् ।&lt;br&gt;&#xA;न ह्यचेतनं प्रति त्वमेवमभव इति बुद्धिमतोच्यते ।&lt;br&gt;&#xA;किं तावत्प्राप्तम् ।&lt;br&gt;&#xA;मुख्य इति ।&lt;br&gt;&#xA;कस्मात् ।&lt;br&gt;&#xA;प्राणशब्दस्य लोकवेदयोर्मुख्यप्राणे प्रयोगप्राचुर्यात्प्राणन्त्यनेनेति निरुक्तिसम्भवाच्च ।&lt;br&gt;&#xA;नन्वेतदपि पूर्वन्यायेन परिहृतं न सूत्रारम्भं प्रयोजयतीति ।&lt;br&gt;&#xA;अतो ऽभ्यधिकाशङ्का दर्शयति अध्यात्ममिति&lt;br&gt;&#xA;&amp;hellip; अध्यात्ममन्वयव्यतिरेकतः ।&lt;br&gt;&#xA;प्राणादिहेतुतादृष्टेर् &amp;hellip;  (अनुव्याख्यानम्)१,१.२४१ब्च्*&lt;br&gt;&#xA;न्यायसुधा-&lt;br&gt;&#xA;आत्मानमधिकृत्य तस्य भोगायतनत्वेन वर्तत इत्यध्यात्मं शरीरं तस्मिन्प्राणः प्राणनं जीवनम् ।&lt;br&gt;&#xA;आदिग्रहणाच्चेष्योपादीयते ।&lt;br&gt;&#xA;मुख्यस्येति शेषः ।&lt;br&gt;&#xA;मुख्य एवात्र प्राणो भवितुमर्हतीति वाक्यशेषो ऽत्राध्याहार्यः ।&lt;br&gt;&#xA;&lt;em&gt;३,५३८&lt;/em&gt;&lt;br&gt;&#xA;ततश्चायमर्थः ।&lt;br&gt;&#xA;उपपद्यते तत्रेन्द्रादिश्रुतेराकाशादिश्रुतेर्वापहारः ।&lt;br&gt;&#xA;प्रवृत्तिनिमित्तस्यान्यत्र मुख्यस्यासम्भवात् ।&lt;br&gt;&#xA;परमात्मनि च सम्भवात् ।&lt;br&gt;&#xA;न चैवं प्रकृते ।&lt;br&gt;&#xA;जीवनचेष्याहेतु(त्वं)ता हि प्राणशब्दप्रवृत्तिनिमित्तम् ।&lt;br&gt;&#xA;तच्च मुख्ये सम्भवति ।&lt;br&gt;&#xA;शरीरे, सति मुख्ये, जीवनादिकं भवति ।&lt;br&gt;&#xA;नासतीत्यन्वयव्यतिरेकाभ्यां मुख्यस्य जीवनादिहेतुतादृष्टेः ।&lt;br&gt;&#xA;ननु वायुविकारान्वयव्यतिरेकानुविधायित्वं जीवनादेः प्रतीयते ।&lt;br&gt;&#xA;मुख्यस्य तु तद्धेतुता साध्यत इति किं केन सङ्गतम् ।&lt;br&gt;&#xA;मैवम् ।&lt;br&gt;&#xA;वायुविकारशरीरत्वान्मुख्यस्येति ।&lt;br&gt;&#xA;अथवा प्राणादिहेतुताया अदृष्टेरिति व्याख्येयम् ।&lt;br&gt;&#xA;परमात्मन इति शेषः ।&lt;br&gt;&#xA;अन्वयव्यतिरेकाभ्यां हि हेतुता कल्प्या ।&lt;br&gt;&#xA;नच परमात्मनः प्राणशब्दप्रवृत्तिनिमित्तजीवनादिहेतुतावगमकान्वयव्यतिरेकौ पश्याम इति भावः ।&lt;br&gt;&#xA;यद्वा यदत्र वाक्ये देवान्प्राणय इतीन्द्रियप्राणनमुक्तम् ।&lt;br&gt;&#xA;यच्च प्रजापत्युपलक्षितानां सकलजीवानां भोगकारणत्वम् ।&lt;br&gt;&#xA;तदुभयमप्यध्यात्ममन्वयव्यतिरेकाभ्यां मुख्यस्य दृश्यते न परमात्मनः ।&lt;br&gt;&#xA;अतो युक्तिसंवादान्मुख्यविषयमेवेदं वाक्यमिति ।&lt;br&gt;&#xA;नचात्र पूर्ववदनन्यथासिद्धं किमपीश्वरलिङ्गमस्ति ।&lt;br&gt;&#xA;येन श्रुतिबाधं प्रत्येष्याम इति पूर्वपक्षशेषः ।&lt;br&gt;&#xA;&lt;em&gt;३,५४१&lt;/em&gt;&lt;br&gt;&#xA;नन्वेवं चेन्न सूत्रमेतदाच्छादकमित्यतस्तस्य तात्पर्यमाह अतिदेशो हीति&lt;br&gt;&#xA;&amp;hellip; अतिदेशो हि तादृशः  (अनुव्याख्यानम्)१,१.२४१*द्&lt;br&gt;&#xA;न्यायसुधा-&lt;br&gt;&#xA;हिशब्दो हेतौ ।&lt;br&gt;&#xA;एवमधिकाशङ्कया पूर्वपक्षे प्राप्ते सूत्रकृता तादृशः पूर्वोक्तसमानस्य परिहारन्यायस्यातिदेशः कृतो यस्मात्तस्मादुक्ताशङ्काच्छादकं भवत्येवेदं&lt;br&gt;&#xA;सूत्रमिति योज्यम् ।&lt;br&gt;&#xA;यद्वा किमनेनाधिकाशङ्काव्युत्पादनेन ।&lt;br&gt;&#xA;यथाभाष्यमेव पूर्वपक्षः किं न स्यादित्यत्रेदमुक्तम् ।&lt;br&gt;&#xA;तादृशो ह्यतिदेशो यत् आशङ्काया आधिक्ये सति परिहारस्य समानत्वम् ।&lt;br&gt;&#xA;यद्याशङ्कायां न विशेषस्तर्हि पूर्वेणैव परिहृतत्वात्प्राचीनन्यायातिदेशनमनर्थकं स्यात् ।&lt;br&gt;&#xA;प्रत्युदाहरणं शङ्कापरिहारे शास्त्रापर्यवसानप्रसङ्गात् ।&lt;br&gt;&#xA;यदि च परिहारो ऽविशेषितो न स्यात्कथं तर्ह्यत एवेत्यतिदेश इति मन्दव्युत्पादनार्थमिदमुक्तम् ।&lt;br&gt;&#xA;भाष्ये ऽप्यस्य सर्वस्यापि स्वीकारार्थं प्रसिद्धेरित्याह ।&lt;br&gt;&#xA;&lt;em&gt;३,५४२&lt;/em&gt;&lt;br&gt;&#xA;अतिदेशाथर्माह लिङ्गमिति&lt;br&gt;&#xA;लिङ्गं बलवदेव स्यात् &amp;hellip;  (अनुव्याख्यानम्)१,१.२४३(च्)&lt;br&gt;&#xA;&lt;em&gt;३,५४२फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;हरिरिति वक्ष्यमाणं सिंहावलोकनन्यायेनात्रापि सम्बद्ध्यते ।&lt;br&gt;&#xA;तेनैवशब्दस्य सम्बन्धः ।&lt;br&gt;&#xA;अथवा सौत्रस्यैवशब्दस्यानुवादेन बलवदिति व्याख्यानम् ।&lt;br&gt;&#xA;‘शब्दादेव प्रमितः’ इति यथा ।&lt;br&gt;&#xA;यतस्तस्मादित्यध्याहार्यम् ।&lt;br&gt;&#xA;ततश्चायमर्थः ।&lt;br&gt;&#xA;हरिरेवात्र प्राणः स्यात् ।&lt;br&gt;&#xA;कुतः? यतो ऽत्र वैष्णवं लिङ्गं श्रूयते तस्मात् ।&lt;br&gt;&#xA;‘श्रीश्च ते लक्ष्मीश्च पत्न्नयौ’ इति सन्निहितवाक्ये श्रूयमाणस्य श्रीलक्ष्मीपतित्वस्य मनसाप्यन्यत्राशक्यचिन्तनस्य बलवत्त्वादिति ।&lt;br&gt;&#xA;ननूक्तं प्राणश्रुतिरपि निरवकाशा ।&lt;br&gt;&#xA;शब्दप्रवृत्तिनिमित्तस्य प्राणनादिहेतुत्वस्यान्वयव्यतिरेकाभ्यां मुख्ये दृष्टत्वात्परमेश्वरे तदभावादित्यत्राप्येतदेवोत्तरम् ।&lt;br&gt;&#xA;प्राणनादिहेतुत्वलिङ्गं प्राणशब्दप्रवृत्तिनिमित्तो धर्म इति यावत् ।&lt;br&gt;&#xA;हरावेव मुख्यं स्यान्न मुख्य इति ।&lt;br&gt;&#xA;&lt;em&gt;३,५४४&lt;/em&gt;&lt;br&gt;&#xA;कुतो जीवनादिहेतुत्वं हरौ मुख्यम् ।&lt;br&gt;&#xA;अन्वयव्यतिरेकयोरभावादित्यत आह प्रेरक इति&lt;br&gt;&#xA;&amp;hellip; प्रेरको ऽस्यापि यद्धरिः  (अनुव्याख्यानम्)१,१.२४३(द्)&lt;br&gt;&#xA;न्यायसुधा-&lt;br&gt;&#xA;अस्य जीवनादेर्मुख्याधीनतया प्रतीतस्यापीत्यपेरर्थः ।&lt;br&gt;&#xA;यत् यस्मात्’श्रुतः’ इति शेषः ।&lt;br&gt;&#xA;अयमर्थः ।&lt;br&gt;&#xA;मा भूतामन्वयव्यतिरेकावीश्वरस्य जीवनादिहेतुतासाधकौ ।&lt;br&gt;&#xA;तथापि श्रुतिबलात्सेत्स्यति ।&lt;br&gt;&#xA;न ह्यन्वयव्यतिरेकावेव कारणतायां प्रमाणम् ।&lt;br&gt;&#xA;तथा सति स्वर्गादावग्निहोत्रादेः कारणता न स्यादिति ।&lt;br&gt;&#xA;तर्हि प्रमाणद्वयबलाद् द्वयोरपि जीवनादिहेतुत्वेन कुतो हरावेव तन्मुख्यमिति च न वाच्यम् ।&lt;br&gt;&#xA;यतो ऽस्य मुख्यस्यापि हरिः प्रेरकः श्रूयत इति ।&lt;br&gt;&#xA;मुख्ये कथं न मुख्यं जीवनादिहेतुत्वमित्यस्याप्येतदेवोत्तरम् ।&lt;br&gt;&#xA;नहि परप्रेरणया भवत्तस्मिन्मुख्यमिति सम्भवतीति ।&lt;br&gt;&#xA;&lt;em&gt;३,५४४फ़्.&lt;/em&gt;&lt;br&gt;&#xA;अथवा जीवनादिहेतुतासाधनाय यदन्वयव्यतिरेकानुविधायित्वं लिङ्गमुक्तं तद्विष्णुपक्ष एव मुख्यं स्यात् ।&lt;br&gt;&#xA;न मुख्यपक्ष इति योज्यम् ।&lt;br&gt;&#xA;उभयत्र हेतुमाह प्रेरक इति&lt;br&gt;&#xA;यथा वायुविकारनिष्ठान्वयव्यतिरेकौ तस्य मुख्यशरीरत्वान्मुख्यविषयावङ्गीक्रियेते ।&lt;br&gt;&#xA;तथास्य मुख्यस्यापि हरिः प्रेरक इति तद्विषयाविति ।&lt;br&gt;&#xA;मुख्ये न मुख्यं लिङ्गमित्यस्याप्येतदुपपादकम् ।&lt;br&gt;&#xA;अनन्यथासिद्धान्वयव्यतिरेकौ हि कारणक्ळ्प्तिं कुर्वते ।&lt;br&gt;&#xA;न चेह तथास्ति ।&lt;br&gt;&#xA;यतः परमेश्वरावस्थानमेव जीवनकारणम् ।&lt;br&gt;&#xA;मुख्यस्तु तदायत्तस्तच्छरीररूपस्तस्मिन्नवस्थिते ऽवतिष्ठते निर्गते निर्गच्छतीति ।&lt;br&gt;&#xA;संवदतीमं सर्वमप्यर्थं श्रुतिः ।&lt;br&gt;&#xA;‘न प्राणेन नापानेन मर्त्यो जीवति कश्चन ।&lt;br&gt;&#xA;इतरेण तु जीवन्ति यस्मिन्नेतावुपाश्रितौ’ इत्येवञ्जातीयका ।&lt;br&gt;&#xA;एवमेव युक्तयानुकूल्यपरिहारायापि’लिङ्गम्’ इत्यादिकमेव योजनीयमिति ।&lt;br&gt;&#xA;&lt;em&gt;३,५४९&lt;/em&gt;&lt;br&gt;&#xA;अत्र केचित् ।&lt;br&gt;&#xA;‘प्राणस्य प्राणं प्राणबन्धनं हि सोम्य मनः’ इति चोदाहरन्ति ।&lt;br&gt;&#xA;तदयुक्तमित्यपरे ।&lt;br&gt;&#xA;शब्दभेदात्प्रकरणवशाच्च संशयानुपपत्तेः ।&lt;br&gt;&#xA;यथा पितुः पितेति प्रयोगे ऽन्यः पिता षष्ठीनिर्दिष्यो ऽन्यः प्रथमानिर्दिष्यः पितामह इति गम्यते ।&lt;br&gt;&#xA;तद्वत्प्राणस्य प्राणमिति शब्दभेदात्प्राणादन्यः प्राणस्य प्राण इति निश्चीयते ।&lt;br&gt;&#xA;नहि स एव तस्येति भेदनिर्देशो भवति ।&lt;br&gt;&#xA;यस्य च प्रकरणे यो निर्दिश्यते नामान्तरेणापि स एव तत्प्रकरणनिर्दिष्य इति गम्यते ।&lt;br&gt;&#xA;यथा ज्योतिष्योमाधिकारे’वसन्ते वसन्ते ज्योतिषा यजेत’ इत्यत्र ज्योतिःशब्दो ज्योतिष्योमविषयो भवति ।&lt;br&gt;&#xA;तथा परस्य ब्रह्मणः प्रकरणे’प्राणबन्धनं हि सोम्य मनः’ इति श्रुतः प्राणशब्दो वायुविकारमात्रं कथमवगमयेत् ।&lt;br&gt;&#xA;अतः संशयाविषयत्वान्नैतदुदाहरणं युक्तम् ।&lt;br&gt;&#xA;किन्तु’प्रस्तोतर्या देवता प्रस्तावमन्वायत्तेत्युपक्रम्य श्रूयते’कतमा सा देवता’ इति ।&lt;br&gt;&#xA;‘प्राण इति होवाच ।&lt;br&gt;&#xA;सर्वाणि ह वा इमानि भूतानि प्राणमेवाभिसंविशन्ति ।&lt;br&gt;&#xA;प्राणमभ्युज्जिहते सैषा देवता प्रस्तावमन्वायत्ता’ इत्येतदुदाहरणवाक्यमिति ।&lt;br&gt;&#xA;&lt;em&gt;३,५५१&lt;/em&gt;&lt;br&gt;&#xA;एतदप्ययुक्तम् ।&lt;br&gt;&#xA;संशयपूर्वपक्षयोरनुत्थानात् ।&lt;br&gt;&#xA;‘ननु प्राणबन्धनं हि सोम्य मनःऽ‘प्राणस्य प्राणम्’ इति चैवमादौ ब्रह्मविषयः प्राणशब्दो दृश्यते ।&lt;br&gt;&#xA;वायुविकारे तु प्रसिद्धो लोकवेदयोः ।&lt;br&gt;&#xA;अतः प्राणशब्देन कतरस्योपादानमिति भवति संशयः ।&lt;br&gt;&#xA;मैवम् ।&lt;br&gt;&#xA;वायुविकारे देवताशब्दस्य प्रस्तावमन्त्रायत्तत्वस्य चासम्भवात् ।&lt;br&gt;&#xA;चेतनस्य हि देवताशब्दो मन्त्राधिष्ठानं (नत्वं)चोपपन्नम् ।&lt;br&gt;&#xA;किञ्चात्र भूतानां संवेशनमुद्गमनं च पारमेश्वरं कर्म प्रतीयते ।&lt;br&gt;&#xA;तेन पूर्ववत्तद्ग्रहणमेव युक्तम् ।&lt;br&gt;&#xA;कुतः पूर्वपक्षस्यावकाशः ।&lt;br&gt;&#xA;यतो वा इमानि भूतानीति हि सर्वप्राणिनिकायस्य ब्रह्मण्येव संवेशनं तत एवोद्गमनं च श्रावयति ।&lt;br&gt;&#xA;‘सुप्तिजागरयोरपि सता सोम्य तदा सम्पन्नो भवति’ इत्यादि ।&lt;br&gt;&#xA;&lt;em&gt;३,५५२&lt;/em&gt;&lt;br&gt;&#xA;ननु मुख्ये ऽपि प्राणे संवेशनोद्गमने दृश्येते ।&lt;br&gt;&#xA;‘यदा वै पुरुषः स्वपिति प्राणं तर्हि वागप्येति प्राणं चक्षुः प्राणं मनः प्राणं श्रोत्रम् ।&lt;br&gt;&#xA;यदा प्रतिबुद्धयते प्राणादेवाधि पुनर्जायन्ते’ इति ।&lt;br&gt;&#xA;एवं तर्हि संशयः स्यान्न पूर्वपक्षः ।&lt;br&gt;&#xA;समबलत्वात् ।&lt;br&gt;&#xA;किञ्च’यदा वै पुरुषः’ इति श्रुतिरपि मुख्यप्राणविषयेति कुतो ऽवगतम् ।&lt;br&gt;&#xA;स्वापकाले प्राणवृत्तावपरिलुप्यमानायामिन्द्रियवृत्तयः परिलुप्यन्ते ।&lt;br&gt;&#xA;प्रबोधकाले च प्रादुर्भवन्तीति प्रत्यक्षानुगुण्यान्मुख्यप्राणविषयत्वं प्राबल्यं च निश्चीयत इति चेन्न ।&lt;br&gt;&#xA;इन्द्रियाणामतीन्द्रियाणां मुख्यप्राणे संवेशाद्गमनयोरप्रत्यक्षत्वात् ।&lt;br&gt;&#xA;अनुमानमस्त्विति चेन्न ।&lt;br&gt;&#xA;परमात्मनो ऽप्यपरिलुप्यमानस्य विद्यमानत्वेनावदारणानुपपत्तेः ।&lt;br&gt;&#xA;&lt;em&gt;३,५५५&lt;/em&gt;&lt;br&gt;&#xA;किञ्चेन्द्रियाणां मुख्यप्राणे संवेशोद्गमनयोः श्रुत्यनुमानसिद्धत्वे ऽपि किमायातं सवर्भूतसम्बन्धिनोस्तयोः इन्द्रियसारत्वात् भूतानां नासङ्गतिरिति&lt;br&gt;&#xA;चेत् ।&lt;br&gt;&#xA;किमेतदनुमानं सम्भावाना वा ।&lt;br&gt;&#xA;नाद्यः ।&lt;br&gt;&#xA;व्याप्त्यभावात् ।&lt;br&gt;&#xA;द्वितीये तु श्रुत्यनुमाभासमूलसम्भावनामात्रेण श्रुतिबाधया पूर्वपक्ष इति सुभाषितम् ।&lt;br&gt;&#xA;नन्वादित्यो ऽन्नं चोद्गीथप्रतिहारदेवते तावद्ब्रह्मणो ऽन्ये ।&lt;br&gt;&#xA;तत्सा(म्या)मान्यात् प्राणस्यापि न ब्रह्मत्वमिति पूर्वपक्षो ऽस्त्विति चेन्न ।&lt;br&gt;&#xA;निर्णायकाभाव एव प्रायपाठस्यानुसरणीयत्वात् ।&lt;br&gt;&#xA;स्पष्टं चात्र पारमेश्वरं कर्मेत्युक्तम् ।&lt;br&gt;&#xA;अन्यथा छत्रचामराद्यसाधारणलिङ्गसद्भावे ऽपि समान्तसन्निधिमात्रेण राजा न राजा स्यात् ।&lt;br&gt;&#xA;कथं चावधारितमादित्यो ऽन्नं च न ब्रह्मेति ।&lt;br&gt;&#xA;श्रूयते हि तत्रापि’सर्वाणि ह वा इमानि भूतान्यादित्यमुच्चैः सन्तं गायन्ति’ इत्यादि ब्रह्मलिङ्गम् ।&lt;br&gt;&#xA;‘अन्नमेव प्रतिहरमाणानि’ इति तु प्रायपाठादुपजीवनार्थं ग्राह्यम् ।&lt;br&gt;&#xA;तस्मात्संशयपूर्वपक्षयोरसम्भवान्नेदमुदाहरणम् ।&lt;br&gt;&#xA;किन्तु न्यायविदामग्रेसरेणानन्तवेदविदा भाष्यकृतोपात्तमेवेति सिद्धम् ।&lt;/p&gt;</description>
    </item>
    <item>
      <title>०९ ज्योतिरधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/09_jyotiradhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/09_jyotiradhikaraNam/</guid>
      <description>&lt;p&gt;&lt;em&gt;३,५५८&lt;/em&gt;&lt;br&gt;&#xA;ज्योतिश् चरणाभिधानात् । ब्ब्स्_१,१.२४ ।&lt;br&gt;&#xA;ज्योतिश्चरणाभिधानादित्यत्राधिकाशङ्का भाष्य एव दर्शिता ।&lt;br&gt;&#xA;यदाहाग्निसूक्तत्वादिति ।&lt;br&gt;&#xA;इति श्रीमन्न्यायसुधायां प्राणाधिकरणम्&lt;/p&gt;&#xA;&lt;hr&gt;&#xA;&lt;p&gt;__&lt;/p&gt;</description>
    </item>
    <item>
      <title>१० गायत्र्यधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/10_gAyatryadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/10_gAyatryadhikaraNam/</guid>
      <description>&lt;p&gt;&lt;em&gt;३,५५९&lt;/em&gt;&lt;br&gt;&#xA;अथ श्रीमन्न्यायसुधायां गायतृयधिकरणम्&lt;br&gt;&#xA;तेन वक्तव्याभावादुत्तरं गायतृयधिकरणमेव विव्रियते ।&lt;br&gt;&#xA;अधिवेदगताशेषनाम्नामुपलक्षणस्य वेदमातुस्त्रैवर्णिकद्वितीयजन्मनि जनन्या गायतृयाः प्राधान्येन तन्नाम्नः समन्वयं प्रतिपादयितुं सूत्रम्&lt;br&gt;&#xA;छन्दोभिधानश्चेति चेन्न तथा चेतोर्पणनिगदात्तथा हि दशर्नमिति&lt;br&gt;&#xA;ओं छन्दोभिधानान्नेति चेन्न तथा चेतोर्पणनिगदात्तथा हि दर्शनात् ओं&lt;br&gt;&#xA;छन्दो ऽभिधानान् नेति चेन् न तथा चेतोऽर्पणनिगदात् तथा हि दर्शनम् । ब्ब्स्_१,१.२५ ।&lt;br&gt;&#xA;छन्दोगाः पठन्ति ।&lt;br&gt;&#xA;गायत्री वा इदं भूतमित्यादि ।&lt;br&gt;&#xA;तत्र संशयः ।&lt;br&gt;&#xA;किं गायत्री ब्रह्म किं(वा) इदं भूतमित्यादि ।&lt;br&gt;&#xA;तत्र संशयः ।&lt;br&gt;&#xA;किं गायत्री ब्रह्म किं (वा) वर्णसमावेशलक्षणो मन्त्र इति ।&lt;br&gt;&#xA;मन्त्र एवेति तावत्प्राप्तम् ।&lt;br&gt;&#xA;कुतः ।&lt;br&gt;&#xA;गायत्रीशब्दस्य छन्दोविशेषे प्रसिद्धत्वात् ।&lt;br&gt;&#xA;नन्वेतदपि पूर्वन्यायेनैव परिहृतमित्यतो ऽभ्यधिकाशङ्कया पूर्वपक्षयति नित्यत्वादिति&lt;br&gt;&#xA;नित्यत्वादेव शब्दस्य तत्स्वभावः कथं हरेः  (अनुव्याख्यानम्)१,१.२४४अब्&lt;br&gt;&#xA;न्यायसुधा-&lt;br&gt;&#xA;भवेदाकाशादिशब्दानां परमात्मपरत्वम् ।&lt;br&gt;&#xA;अन्यगतस्य शब्दप्रवृत्तिनिमित्तस्येश्वरपरतन्त्रत्वेन तत्र मुख्यवृत्त्ययोगात् ।&lt;br&gt;&#xA;यद्यपि विवरत्वादिकं कारणतः स्वरूपतो ऽप्यनागन्तुकम् ।&lt;br&gt;&#xA;तथापि धर्मिण एवाकाशादेरुत्पत्तिविनाशवतो जन्मस्थितिलयेष्वीश्वराधीनत्वे धर्मस्यापि तथाभावो ऽवर्जनीयः ।&lt;br&gt;&#xA;न चाकाशो ऽनादिनित्य इति युक्तम् ।&lt;br&gt;&#xA;आत्मन आकाशः सम्भूत इत्यादिश्रुतिविरोधात् ।&lt;br&gt;&#xA;यस्त्वनादिर्वायमाकाशः’ इत्युक्तो ऽव्याकृताकाशः सो ऽनादिनित्यो ऽपि न तत्र पूर्वपक्षिणो विवक्षितः ।&lt;br&gt;&#xA;भूतप्रकरणत्वात् ।&lt;br&gt;&#xA;नचैवं प्रकृते सम्भवति ।&lt;br&gt;&#xA;गायत्रीशब्दप्रवृत्तिनिमित्तं हि गानत्राणकर्तृत्वम् ।&lt;br&gt;&#xA;यथाऽह श्रुतिः ।&lt;br&gt;&#xA;गायति च त्रायते च तस्माद्गायत्रीति तत्र गानकर्तृत्वं नाम अर्थप्रतिपादकत्वम् ।&lt;br&gt;&#xA;त्राणकर्तृत्वं चाध्येतृणां पापाद्रक्षणशक्तिः ।&lt;br&gt;&#xA;तदुभयमपि कथं केन प्रकारेण हरेः अधीनं स्यात् ।&lt;br&gt;&#xA;न केनापि ।&lt;br&gt;&#xA;तथा हि ।&lt;br&gt;&#xA;विवरत्वादिवद्धर्मिणा सहैव तदधीनं वा स्यात् ।&lt;br&gt;&#xA;ध्वनिवत्स्वयमेव वा ।&lt;br&gt;&#xA;नाद्यः ।&lt;br&gt;&#xA;धर्मिणः शब्दस्य वेदस्य नित्यत्वादनादित्वाच्च ।&lt;br&gt;&#xA;धर्मिण एव नित्यत्वे तेन सह पराधीनत्वं कुत इति एवार्थः ।&lt;br&gt;&#xA;न द्वितीयः ।&lt;br&gt;&#xA;अर्थप्रतिपादानादिशक्तेस्तत्स्वभावत्वात् ।&lt;br&gt;&#xA;&lt;em&gt;३,५६७फ़्.&lt;/em&gt;&lt;br&gt;&#xA;कथं प्रसिद्धबहुलशब्दानामयथार्थता  (अनुव्याख्यानम्)१,१.२४४च्द्&lt;br&gt;&#xA;न्यायसुधा-&lt;br&gt;&#xA;किञ्चाकाशादिवाक्ये सन्ति पारमेश्वराणि लिङ्गानीति युक्तं तत्र तदाश्रयणम् ।&lt;br&gt;&#xA;नचात्र तथाविधं किमपि पश्यामः ।&lt;br&gt;&#xA;प्रत्युत’गायत्री वा इदं सर्वंऽ‘वाग्वै गायत्रि’ इत्यादयः शब्द एव प्रसिद्धा बहवः शब्दाः श्रूयन्ते ।&lt;br&gt;&#xA;कथं च तेषां, विना बलवद्बाधकोपनिपातेन (अन्यथार्थता) अन्यार्थता कल्पयितुं युक्ता ।&lt;br&gt;&#xA;अव्यवस्थाप्रसङ्गात् ।&lt;br&gt;&#xA;नच छन्दसः सर्वात्मकत्वानुपपत्तिः ।&lt;br&gt;&#xA;ब्रह्मणो ऽपि साम्यात् ।&lt;br&gt;&#xA;&lt;em&gt;३,५६९&lt;/em&gt;&lt;br&gt;&#xA;नन्वियमेव गायत्री वाक्यशेषे ज्योतिष्ट्वेन पठ्यते ।&lt;br&gt;&#xA;‘अथ यदतः परोदिवो ज्योदिर्दीप्यते’ इत्यादिना ।&lt;br&gt;&#xA;ज्योतिश्च पूर्वाधिकरणे ब्रह्मेति निर्णीतम् ।&lt;br&gt;&#xA;मैवम् ।&lt;br&gt;&#xA;पूर्वाधिकरणोदाहृतवाक्योक्तस्य ज्योतिषो ब्रह्मत्वे ऽप्यत्र तदनुपपत्तेः ।&lt;br&gt;&#xA;तत्र हि कर्णादिविदूरत्वमुक्तम् ।&lt;br&gt;&#xA;अत्र पुनस्तदेतद्दृष्टं च श्रुतं चेति तद्विपरीतम् ।&lt;br&gt;&#xA;युज्यते च ज्योतिरिति पदं छन्दसि ।&lt;br&gt;&#xA;तत्पर्यायस्य’तेजो वै ब्रह्मवर्चसं गायत्रि’ इति तेजःशब्दस्य तत्र दर्शनात् ।&lt;br&gt;&#xA;अस्तु वा’अथ यदतःपरोदिवो ज्योतिः’ इत्युक्तं ज्योतिर्ब्रह्म ।&lt;br&gt;&#xA;तथापि गायत्री छन्द एव ।&lt;br&gt;&#xA;उपदेशभेदेन भिन्नप्रकरणत्वादिति ।&lt;br&gt;&#xA;अथवात्राप्यथ यदतःपरो दिव इति वाक्योक्ते ज्योतिषि सन्देहः ।&lt;br&gt;&#xA;किं ब्रह्मोतान्यदिति ।&lt;br&gt;&#xA;उपक्रमे गायत्रीशब्दश्रवणादन्यदिति प्राप्तम् ।&lt;br&gt;&#xA;ननु गायत्रीशब्दस्याकाशादिशब्दवदीश्वरपरत्वोपपत्तेः किमनेनेत्यतो नित्यत्वादित्यादिनाभ्यधिकाशङ्केयमुक्तेति ।&lt;br&gt;&#xA;एतदाच्छादकत्वेनाधिकरणतात्पर्यमाह इति चेदिति&lt;br&gt;&#xA;इति चेत् तद्धरेरेव बाहुल्याच्छ्रुतिलिङ्गयोः  (अनुव्याख्यानम्)१,१.२४५अब्&lt;br&gt;&#xA;न्यायसुधा-&lt;br&gt;&#xA;तत्र ब्रूम इत्यध्याहार्यम् ।&lt;br&gt;&#xA;तत् ज्योतिःप्रकरणं गायत्रीप्रकरणं च हरेरेव प्रतिपादकम् ।&lt;br&gt;&#xA;नच गायत्रीपदविरोधः ।&lt;br&gt;&#xA;यतः तत् हरेरेव वाचकम् ।&lt;br&gt;&#xA;कथम् ।&lt;br&gt;&#xA;यस्मात् तत् गायत्रीपदप्रवृत्तिनिमित्तं मुख्यतो हरेरेव ।&lt;br&gt;&#xA;अन्यगतं च हरेरेवाधीनम् ।&lt;br&gt;&#xA;नच ज्योतिषो ब्रह्मत्वे दृष्टत्वाद्यनुपपत्तिः ।&lt;br&gt;&#xA;यतः तत् अधिष्ठानादिद्वारा कर्णादिविदूरस्यैव हरेरुपपद्यते ।&lt;br&gt;&#xA;नचोपदेशभेदानुपपत्तिः ।&lt;br&gt;&#xA;यतस्तद्दिवः परत्वं दिवि स्थितत्वं च विवक्षाभेदाद्धेरेरेव युज्यते ।&lt;br&gt;&#xA;कुत एतत्&lt;br&gt;&#xA;श्रुतिलिङ्गयोर्बाहुल्यात्&lt;br&gt;&#xA;तथा हि’ततो ज्यायांश्च पूरुषः’ ।&lt;br&gt;&#xA;‘यद्वैतद्ब्रह्मऽ‘य एतामेव ब्रह्मोपनिषदं वेद’ इति श्रुतयः ।&lt;br&gt;&#xA;लिङ्गानि च गानत्राणकर्तृत्वं, भूतादिपादत्वम्,’एतामेव नातिशीयन्ते’ इति सर्वोत्तमत्वमित्यादीनि ।&lt;br&gt;&#xA;अत एव श्रुतिलिङ्गबाहुल्यात् तत् प्रसिद्धबहुलशब्दजातमपि&lt;br&gt;&#xA;हरेरेवेति&lt;br&gt;&#xA;&lt;em&gt;३,५७२&lt;/em&gt;&lt;br&gt;&#xA;ननूक्तमत्र नित्या गायत्री प्रवृत्तिनिमित्तं च तत्स्वभावः ।&lt;br&gt;&#xA;तत्कथं हरेरधीनमित्यत आह तादृशत्वाच्चेति&lt;br&gt;&#xA;तादृशत्वाच्च तच्छक्तेर् &amp;hellip;  (अनुव्याख्यानम्)१,१.२४५च्&lt;br&gt;&#xA;न्यायसुधा-&lt;br&gt;&#xA;पूर्वेण सम्बन्धः ।&lt;br&gt;&#xA;हेतुसमुच्चये चशब्दः ।&lt;br&gt;&#xA;तादृशी खल्वीश्वरशक्तिः ।&lt;br&gt;&#xA;यन्नित्यानित्यस्वभावास्वभावसर्वविषया ।&lt;br&gt;&#xA;अन्यथा सर्वेश्वरत्वहानेः ।&lt;br&gt;&#xA;अथ तस्याः शक्तेः किं शक्यमिति चेत् ।&lt;br&gt;&#xA;तत्स्वरूपसत्तैव ।&lt;br&gt;&#xA;अनादिसिद्धा सेति चेत् ।&lt;br&gt;&#xA;सत्यम् ।&lt;br&gt;&#xA;अनादीश्वरशक्तयैवेति वदामः ।&lt;br&gt;&#xA;उक्तं चात्र प्रमाणमिति ।&lt;br&gt;&#xA;&lt;em&gt;३,५७३&lt;/em&gt;&lt;br&gt;&#xA;अपरे तु ज्योतिश्चरणाभिधानादित्याद्येकमेवाधिकरणं व्याचक्षते ।&lt;br&gt;&#xA;तदयुक्तम् ।&lt;br&gt;&#xA;अथ यदतः परो दिवो ज्योतिरिति वाक्ये चरणाभिधानाभावात् ।&lt;br&gt;&#xA;चरणाभिधानादित्यस्य पादाभिधानादित्यर्थ इति चेत् ।&lt;br&gt;&#xA;भूतादिपादव्यपदेशोपपत्तेश् चैवम् । ब्ब्स्_१,१.२६ ।&lt;br&gt;&#xA;उपदेशभेदान् नेति चेन् नोभयस्मिन्न् अप्य् अविरोधात् । ब्ब्स्_१,१.२७ ।&lt;br&gt;&#xA;एवं तर्हि भूतादिपादव्यपदेशोपपत्तेश्चैवमिति पुनरुक्तं स्यात् ।&lt;br&gt;&#xA;न स्यात् ।&lt;br&gt;&#xA;तात्पर्यभेदात् ।&lt;br&gt;&#xA;तथा हि ।&lt;br&gt;&#xA;पूर्वस्मिन्वाक्ये तावानस्य महिमेति चतुष्पाद्ब्रह्म निर्दिष्यम् ।&lt;br&gt;&#xA;तत्र यच्चतुष्पदो ब्रह्मणस्त्रिपादस्यामृतं दिवीति द्युसम्बन्धिरूपं निर्दिष्यम् तदेवेह द्युसम्बन्धात्प्रत्यभिज्ञायते ।&lt;br&gt;&#xA;तत्परित्यज्य प्राकृतं ज्योतिः कल्पयतः प्रकृतहानाप्रकृतप्रक्रिये प्रसज्येतामित्यत्राभिप्रेयते ।&lt;br&gt;&#xA;तत्र तु भूतादिपादव्यपदेशबलेन प्रकृतस्य ब्रह्मत्वोपपादनमिति ।&lt;br&gt;&#xA;उच्यते ।&lt;br&gt;&#xA;एवं हि व्याकुवर्ता प्रकृतप्रत्यभिज्ञानं ज्योतिषो ब्रह्मत्वे हेतुः उत्तरा तु त्रिसूत्री प्रकृतस्य ब्रह्मत्वोपपादिकेत्युक्तं स्यात् ।&lt;br&gt;&#xA;तथाच श्रुतहानाश्रुतकल्पने स्याताम् ।&lt;br&gt;&#xA;अन्यथा ज्योतिः प्रत्यभिज्ञानादित्येव ब्रूयात् ।&lt;br&gt;&#xA;लघु चैवं स्पष्टं च सूत्रं स्यात् ।&lt;br&gt;&#xA;पादाभिधानादित्येव वा वदेत् ।&lt;br&gt;&#xA;श्रुत्यनुगमो ह्येवं सति स्यादित्युक्तमेवोपपन्नमिति ।&lt;br&gt;&#xA;इति श्रीमन्न्यायसुधायां गायतृयधिकरणम्&lt;br&gt;&#xA;&lt;em&gt;३,५७६&lt;/em&gt;&lt;br&gt;&#xA;अथ श्रीमन्न्यायसुधायां पादान्त्यप्राणाधिकरणम्&lt;br&gt;&#xA;ओं प्राणस्तथानुगमात् ओं  नन्वत एव प्राण इत्यनेनैवैतद्गतार्थम् ।&lt;br&gt;&#xA;ता एताः शीर्षञ्च्छ्रियः श्रिता इत्यादिवाक्यान्तरविषयत्वान्नेति चेन्न ।&lt;br&gt;&#xA;उक्तोत्तरत्वात् ।&lt;br&gt;&#xA;अभ्यधिकाशङ्कासद्भावान्नेति चेन्न ।&lt;br&gt;&#xA;अदर्शनात् ।&lt;br&gt;&#xA;सद्भावे वा तदनन्तरमेवारम्भणीयत्वादित्यतो निरन्तराधिकरणसिद्धान्तन्यायोपजीव्यधिकाशङ्कया पूर्वपक्षमाह बाहुल्य इति&lt;br&gt;&#xA;&amp;hellip; बाहुल्ये श्रुतिलिङ्गयोः  (अनुव्याख्यानम्)१,१.२४५द्&lt;br&gt;&#xA;अन्यस्य मुख्यवाच्यत्वमिति &amp;hellip;  (अनुव्याख्यानम्)१,१.२४६अब्&lt;br&gt;&#xA;न्यायसुधा-&lt;br&gt;&#xA;पूर्वाधिकरणे हि गायतृयाद्यन्यवाचिशब्दबाहुल्यसद्भावे ऽपि श्रुतिलिङ्गबाहुल्याश्रयणेन गायत्री परमात्मैवेति निर्णीतम् ।&lt;br&gt;&#xA;अस्ति चात्रापि परकीयश्रुतिलिङ्गबाहुल्यम् ।&lt;br&gt;&#xA;तथाहि ।&lt;br&gt;&#xA;चक्षुरादिभिः सहपाठस्तावत्प्रधानस्य ब्रह्मणो नोपपद्यते ।&lt;br&gt;&#xA;नच किञ्चिदत्र ब्रह्मणो ज्ञापकमस्ति ।&lt;br&gt;&#xA;येनाप्रधानप्रायपाठस्यापवादः स्यात् ।&lt;br&gt;&#xA;युज्यते ।&lt;br&gt;&#xA;चेन्द्रजीवमुख्यप्राणानाम् ।&lt;br&gt;&#xA;इन्द्रस्य हस्ताधिष्ठातुरिन्द्रियत्वात् ।&lt;br&gt;&#xA;जीवस्येन्द्रियजन्यफलाश्रयत्वात् ।&lt;br&gt;&#xA;मुख्यस्य च सर्वेन्द्रियस्वामित्वात् ।&lt;br&gt;&#xA;प्राणो वा अहमस्म्यष इतीन्द्रश्रुतिः ।&lt;br&gt;&#xA;ता अहिंसन्तेत्यादिनोक्तानि प्राणविवादो, देहादुत्क्रमणप्रवेशौ, ततो देहपातोत्थाने, प्राणसंवादश्चेति मुख्यप्राणलिङ्गानि ।&lt;br&gt;&#xA;तथा तं शतं वर्षाण्यभ्यार्चदिति शतायुष्ट्वं प्राणो वंश इति चक्षुरादीन्प्रति वंशत्वमिति जीवलिङ्गानि ।&lt;br&gt;&#xA;सति चैवमन्यदीययोः&lt;br&gt;&#xA;श्रुतिलिङ्गयोर्बाहुल्ये ऽन्यस्येन्द्रादेः प्राणशब्दवाच्यत्वं युक्तम् ।&lt;br&gt;&#xA;अन्यथोक्तन्यायस्यानैकान्त्यापातात् ।&lt;br&gt;&#xA;नच वाक्यभेदो दोषः अनन्यगतिकतया प्राप्तत्वादिति ।&lt;br&gt;&#xA;अमुख्यया वृत्त्यात्र मुख्यप्राणस्य वाच्यत्वं सिद्धान्तिनाप्यभ्युपगम्यत इत्यतो मुख्येत्युक्तम् ।&lt;br&gt;&#xA;इतिशब्दः शङ्कासमाप्तिद्योतकः ।&lt;/p&gt;</description>
    </item>
    <item>
      <title>११ अन्तिमप्राणाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/11_antimaprANAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/11_antimaprANAdhikaraNam/</guid>
      <description>&lt;p&gt;&lt;em&gt;३,५७८&lt;/em&gt;&lt;br&gt;&#xA;सिद्धान्तयत्सूत्रं व्याख्याति तन्नेति&lt;br&gt;&#xA;ओं प्राणस्तथानुगमात् ओं&lt;br&gt;&#xA;प्राणस् तथानुगमात् । ब्ब्स्_१,१.२८ ।&lt;br&gt;&#xA;&amp;hellip; तन्नात्रगस्य हि ।&lt;br&gt;&#xA;विष्णोरेव तु लिङ्गानि प्राणस्थानि तु सर्वशः  (अनुव्याख्यानम्)१,१.२४६ब्द्&lt;br&gt;&#xA;प्राणसंवादपूर्वाणि मुख्यतो जीवगानि च ।&lt;br&gt;&#xA;अभ्यार्चच्छतवर्षाणि प्राणवंशत्वमित्यपि  (अनुव्याख्यानम्)१,१.२४७&lt;br&gt;&#xA;&lt;em&gt;३,५७९&lt;/em&gt;&lt;br&gt;&#xA;न्यायसुधा-&lt;br&gt;&#xA;किन्तु ब्रह्मण एव प्राणशब्दमुख्यवाच्यत्वमिति शेषः ।&lt;br&gt;&#xA;कुतः ।&lt;br&gt;&#xA;ब्रह्मशब्दानुगमात् ।&lt;br&gt;&#xA;पारमेश्वरलिङ्गानुगमाच्चेति भावः ।&lt;br&gt;&#xA;अथवा बाहुल्य इत्यादिकमेव सिद्धान्तवाक्यम् ।&lt;br&gt;&#xA;ब्रह्मविषययोः श्रुतिलिङ्गयोर्बाहुल्ये विद्यमाने यदन्यस्येन्द्रादेः प्राणशब्दमुख्यवाच्यत्वं पूर्ववादिनोक्तम् तन्नेति&lt;br&gt;&#xA;ननु च श्रुतिलिङ्गबाहुल्यादेवान्यस्य मुख्यवाच्यत्वमित्युक्तम् ।&lt;br&gt;&#xA;सत्यम् ।&lt;br&gt;&#xA;तथाप्यस्त्यत्र वैषम्यम् ।&lt;br&gt;&#xA;निरवकाशश्रुतिलिङ्गबाहुल्येन हि प्रागत्र च निर्णयः कृतः ।&lt;br&gt;&#xA;एतानि तु सावकाशानीत्याह अत्रगस्येति&lt;br&gt;&#xA;इन्द्रादिगतस्य ।&lt;br&gt;&#xA;हिशब्दो हेत्वर्थः ।&lt;br&gt;&#xA;तस्मान्नेति पूर्वेण सम्बन्धः ।&lt;br&gt;&#xA;प्रमाणप्रसिद्धिद्योतको वा ।&lt;br&gt;&#xA;आद्यस्तुशब्दो न्यायविशेषसूचकः ।&lt;br&gt;&#xA;प्राणस्थानि प्राणसम्बन्धितया प्रतीतानि ।&lt;br&gt;&#xA;पुनस्तुशब्दो ऽप्यर्थे ।&lt;br&gt;&#xA;इन्द्रियविषयाण्यपीति श्रुतिरपीति वा ।&lt;br&gt;&#xA;नच मञ्चेषु पुरुषसम्बन्धनिबन्धनं क्रोशनमिवामुख्यानीश्वरे लिङ्गानीति शङ्कनीयम् ।&lt;br&gt;&#xA;अन्तर्गतस्य तस्यैव तत्तत्कर्तृत्वादित्याशयेन मुख्यत इत्युक्तम् ।&lt;br&gt;&#xA;शतं वर्षाणीत्यतो ऽपि परस्तादितिशब्दो योज्यः ।&lt;br&gt;&#xA;प्राणवंशत्वं प्राणांश्चक्षुरादीन्प्रति वंशत्वम् ।&lt;br&gt;&#xA;एतेन न वक्तुरित्यादिसूत्रतात्पर्यमुक्तं भवति ।&lt;br&gt;&#xA;न वक्तुर् आत्मोपदेशाद् इति चेद् अध्यात्मसम्बन्धभूमा ह्य् अस्मिन् । ब्ब्स्_१,१.२९ ।&lt;br&gt;&#xA;&lt;em&gt;३,५८०&lt;/em&gt;&lt;br&gt;&#xA;केचिदत्र कौषीतकिब्राह्मणोपनिषदीन्द्रप्रतर्दनाख्यायिकायां श्रुतं’प्राणो ऽस्मि प्रज्ञात्मा’ इत्यादिवाक्यमुदाहरन्ति ।&lt;br&gt;&#xA;तेषां वक्तुरिति न श्रुत्यनुगतम् ।&lt;br&gt;&#xA;वक्तृत्वं हीन्द्रस्यात्मोपदेशादित्यनेनैव लब्धम् ।&lt;br&gt;&#xA;नच वक्तुरितीन्द्रप्रतिपत्त्यर्थम् ।&lt;br&gt;&#xA;तस्य तदप्रत्यायकत्वात् ।&lt;br&gt;&#xA;अस्माकं तु विशिष्टं शस्त्रं शंसितुर्विश्वामित्रस्य नेन्द्रो ऽन्यथोपदेष्युमर्हतीति युक्तिद्योतनाय सार्थकमिति ।&lt;br&gt;&#xA;&lt;em&gt;३,५८२&lt;/em&gt;&lt;br&gt;&#xA;पादार्थमुपसंहरति तस्मादिति&lt;br&gt;&#xA;तस्मादन्यत्रगैः शब्दैरुक्तन्यायैः समन्ततः ।&lt;br&gt;&#xA;एको नारायणो देवो भण्यते नात्र संशयः  (अनुव्याख्यानम्)१,१.२४८&lt;br&gt;&#xA;न्यायसुधा-&lt;br&gt;&#xA;अन्यत्रगैर्नामात्मकैरिति शेषः ।&lt;br&gt;&#xA;तस्मादित्यस्यैव विवरणमुक्तन्यायैरिति ।&lt;br&gt;&#xA;उक्तो न्यायो येषु ते तथोक्ताः ।&lt;br&gt;&#xA;समन्ततः सर्ववेदगतैः ।&lt;br&gt;&#xA;एको मुख्यार्थः&lt;br&gt;&#xA;नात्र संशय इति&lt;br&gt;&#xA;लक्षणयायं समन्वयो ऽभिधीयत इति केषाञ्चिन्मतं मुख्यवृत्त्येति सिद्धान्तः ।&lt;br&gt;&#xA;अतो विप्रतिपत्तेरत्र संशयो न कार्यो निर्णायकस्योक्तत्वादित्यर्थः ।&lt;br&gt;&#xA;अथवोक्ते ऽपि न्याये ऽनादिवासनानिमित्तो ऽन्यस्य मुख्यवाच्यत्वविषयः संशयो न कार्य इत्यनेनाचष्टे ।&lt;br&gt;&#xA;&lt;em&gt;३,५८३&lt;/em&gt;&lt;br&gt;&#xA;सर्वज्ञकल्पेन तत्त्वोपदेशाय प्रवृवेन भगवताऽचार्येणैवं सूत्रेषु व्याख्यातेषु शिष्याणामेतावन्मात्रार्थान्येतानीति प्रतीतिः स्यात् ।&lt;br&gt;&#xA;तां निराकर्तुमाह वासुदेवादीति&lt;br&gt;&#xA;वासुदेवादिरूपेण चतुर्मूर्तिश्च सर्वशः ।&lt;br&gt;&#xA;अथवा पञ्चमूर्तिः स प्रोक्तो ऽधिकरणं प्रति  (अनुव्याख्यानम्)१,१.२४९&lt;br&gt;&#xA;प्रतिसूत्रं प्रतिपदं प्रत्यक्षरमथापि वा  (अनुव्याख्यानम्)१,१.२५०अब्&lt;br&gt;&#xA;&lt;em&gt;३,५८३फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;वासुदेवादित्वेनेत्यर्थः ।&lt;br&gt;&#xA;चशब्दो वक्ष्यमाणपक्षान्तरसमुच्चयार्थः ।&lt;br&gt;&#xA;प्रथमपादान्ते कथनादस्मिन्नेव पाद इति भाति ।&lt;br&gt;&#xA;तन्निरासायोक्तम् सर्वशः&lt;br&gt;&#xA;सर्वेष्वपि पादेषु अथवेति निपातसमुदायः पक्षान्तरे ।&lt;br&gt;&#xA;पञ्चमूर्तिर्नारायणादित्वेन ।&lt;br&gt;&#xA;प्रतिशब्दो वीप्सायां कर्मप्रवचनीयः ।&lt;br&gt;&#xA;अथापि वेति त्रयो निपाता यथाक्रमं प्रतिसूत्रमित्यादिभिस्त्रिभिः सम्बद्धयते ।&lt;br&gt;&#xA;अत्रेयं मूर्तिः प्रतिपाद्यत इति कथं ज्ञायत इत्यत आह तैरिति&lt;br&gt;&#xA;&lt;em&gt;३,५८४&lt;/em&gt;&lt;br&gt;&#xA;तैस्तैर्युक्तिश्रुतिन्यायविशेषैर् &amp;hellip;  (अनुव्याख्यानम्)१,१.२५०च्द्&lt;br&gt;&#xA;न्यायसुधा-&lt;br&gt;&#xA;न्यायशब्दः प्रकारवचनः ।&lt;br&gt;&#xA;श्रुतिलिङ्गव्यतिरिक्तन्यायार्थो वा ।&lt;br&gt;&#xA;तस्यां तस्यां मूर्तौ प्रसिद्धैर्लिङ्गैः श्रुतिसमाख्यादिव्यावर्तकैविर्वेको ज्ञातव्य इति शेषः ।&lt;br&gt;&#xA;ननु चतुर्मूर्तिः पञ्चमूर्तिर्वेति प्रत्यधिकरणं प्रतिसूत्रं वा प्रत्यक्षरं वेति च वस्तुविकल्पः कथमित्यत आह योग्यतेति&lt;br&gt;&#xA;&amp;hellip; योग्यता यथा  (अनुव्याख्यानम्)१,१.२५०द्&lt;br&gt;&#xA;न्यायसुधा-&lt;br&gt;&#xA;सर्वे ऽपि पक्षाः सूत्रकृतो विवक्षिताः ।&lt;br&gt;&#xA;पुरुषाणां योग्यतानतिक्रमेण प्रतीयन्ते ।&lt;br&gt;&#xA;तदपेक्षया विकल्पो युज्यत इति योज्यम् ।&lt;br&gt;&#xA;एवमलौकिकार्थत्वं कुतः सूत्राणामित्यत आह बृहत्तन्त्रेति&lt;br&gt;&#xA;बृहत्तन्त्रप्रमाणेन &amp;hellip;  (अनुव्याख्यानम्)१,१.२५१अ&lt;br&gt;&#xA;न्यायसुधा-&lt;br&gt;&#xA;एवमर्थत्वं सूत्राणां ज्ञेयमिति शेषः ।&lt;br&gt;&#xA;बह्वर्थ इति वक्ष्यमाणं चा(वा)ऽत्र सम्बद्धयते ।&lt;br&gt;&#xA;तर्हि कस्मात्तथा न व्याख्यायत इत्यत आह बह्वर्थमपीति&lt;br&gt;&#xA;&amp;hellip; बह्वर्थमपि सङ्ग्रहात् ।&lt;br&gt;&#xA;उच्यते नरबुद्धीनामपि किञ्चिद्ग्रहार्थतः  (अनुव्याख्यानम्)१,१.२५१ब्द्&lt;br&gt;&#xA;न्यायसुधा-&lt;br&gt;&#xA;सूत्रजातमिति शेषः ।&lt;br&gt;&#xA;उच्यते व्याख्यायते ।&lt;br&gt;&#xA;बुद्धिशब्दस्य ज्ञानार्थत्वे ग्रहो ग्राह्यं भावप्रधानो निर्देशः ।&lt;br&gt;&#xA;ग्राह्यत्वमेवार्थः प्रयोजनं तस्मै ।&lt;br&gt;&#xA;मनो ऽर्थत्वे ग्रहणं ग्रहः ।&lt;br&gt;&#xA;&lt;em&gt;३,५८६&lt;/em&gt;&lt;br&gt;&#xA;न चैवं सूत्रार्थलेशव्याख्यानपरो ऽयं ग्रन्थ इत्यनादरणीय इत्याशयेनाह ग्रन्थ इति&lt;br&gt;&#xA;ग्रन्थो ऽयमपि बह्वर्थो &amp;hellip;  (अनुव्याख्यानम्)१,१.२५२अ&lt;br&gt;&#xA;न्यायसुधा-&lt;br&gt;&#xA;समग्रार्थव्याख्यानमकुर्वन्नपि ।&lt;br&gt;&#xA;अयमित्युक्तत्वात्सत्यपि तस्मिन्पुनरस्य विरचनाद्भाष्यमल्पार्थमिति नाशङ्कनीयमित्याह भाष्यं चेति&lt;br&gt;&#xA;&amp;hellip; भाष्यं चात्यर्थविस्तरम्  (अनुव्याख्यानम्)१,१.२५२ब्&lt;br&gt;&#xA;न्यायसुधा-&lt;br&gt;&#xA;अतिशयितेनार्थेन विस्तरो यस्येति व्यधिकरणबहुव्रीहिगर्मकत्वात् ।&lt;br&gt;&#xA;बह्वर्थत्वमनयोरनुपलम्भबाधितमिति चेन्न ।&lt;br&gt;&#xA;व्याख्यानसामग्रीवैकल्यनिमित्तत्वात्तदनुपलम्भस्येत्याशयेनाह बहुज्ञा एवेति&lt;br&gt;&#xA;बहुज्ञा एव जानन्ति विशेषणार्थमेतयोः  (अनुव्याख्यानम्)१,१.२५२च्द्&lt;br&gt;&#xA;न्यायसुधा-&lt;br&gt;&#xA;एवं प्रासङ्गिकमुक्तवोपपादितस्यान्यत्रप्रसिद्धनामसमन्वयस्य फलं लक्षणसिद्धिमुपसंहरति तस्मादिति&lt;br&gt;&#xA;तस्मान्महागुणो विष्णुर्नाम्नायपुनरुक्तितः  (अनुव्याख्यानम्)१,१.२५२एफ़्&lt;br&gt;&#xA;न्यायसुधा-&lt;br&gt;&#xA;सकलवेदगतसमस्तनामवाच्यत्वादित्यर्थः ।&lt;br&gt;&#xA;कथं तन्मात्रेण महागुणत्वम् ।&lt;br&gt;&#xA;नाम्नां यौगिकत्वादपुनरुक्तितश्चेति ।&lt;br&gt;&#xA;इति श्रीमत्पूर्णप्रमतिभगवत्पादसुकृतेरनुव्याख्यानस्य प्रगुणजयतीर्थाख्ययतिना ।&lt;br&gt;&#xA;कृतायां टीकायां विषमपदवाक्यार्थविवृतावयं पूर्वे ऽर्(वा)ध्याये प्रथमचरणः पर्यवसितः&lt;/p&gt;</description>
    </item>
    <item>
      <title>१२ सर्वगतत्वाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/12_sarvagatatvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/12_sarvagatatvAdhikaraNam/</guid>
      <description>&lt;p&gt;द्वितीयपादस्य पूर्वोत्तरपादभेदस्य स्वस्मिन्नेकवाक्यतायाश्च सिद्धये प्रतिपाद्यमर्थं दर्शयति लिङ्गात्मकानामिति&lt;br&gt;&#xA;लिङ्गात्मकानां शब्दानां वृत्तिर्नारायणे परे ।&lt;br&gt;&#xA;चिन्त्यते &amp;hellip;  (अनुव्याख्यानम्)१,२.१अच्&lt;br&gt;&#xA;न्यायसुधा-&lt;br&gt;&#xA;लिङ्गं धर्मः स आत्मेवात्मा प्रवृत्तिनिमित्तं येषां ते लिङ्गात्मकाः ।&lt;br&gt;&#xA;स्वरूपार्थो वाऽत्मशब्दः ।&lt;br&gt;&#xA;निमित्तनिमित्तिनोरभेदोपचारात् ।&lt;br&gt;&#xA;सकलवेदगतानामन्यत्रप्रसिद्धानामिति शेषः ।&lt;br&gt;&#xA;&lt;em&gt;३,५९२&lt;/em&gt;&lt;br&gt;&#xA;नन्वतीतपादे समन्विता अपि लिङ्गात्मका एव ।&lt;br&gt;&#xA;यौगिकत्वात् ।&lt;br&gt;&#xA;अन्यथा गुणपूर्त्यलाभेन समन्वयसमर्थनवैयर्थ्यात् ।&lt;br&gt;&#xA;नच प्रकरणगतगुणलाभेन सार्थक्यात् ।&lt;br&gt;&#xA;वचनवृत्त्यङ्गीकारवैफल्यात् ।&lt;br&gt;&#xA;उक्तं च यच्छब्दा योगवृत्तय इति ।&lt;br&gt;&#xA;तत्कथमयं विभागः ।&lt;br&gt;&#xA;सत्यम् ।&lt;br&gt;&#xA;तथाप्यन्यत्रप्रसिद्धत्वादिवदापातप्रतीत्यनुरोधेनेयमुक्तिरित्यदोषः ।&lt;br&gt;&#xA;वृत्तिर्लक्षणादिरपि भवतीत्यतः परे मुख्यार्थ इत्युक्तम् ।&lt;br&gt;&#xA;तथाच मुख्यवृत्तिरिति लभ्यते ।&lt;br&gt;&#xA;चिन्त्यते समर्थ्यते ऽस्मिन्पाद इति शेषः ।&lt;br&gt;&#xA;&lt;em&gt;३,५९४&lt;/em&gt;&lt;br&gt;&#xA;ओं सर्वत्रप्रसिद्धोपदेशात् ओं&lt;br&gt;&#xA;केचिन्मनोमयः प्राणशरीरो भारूप इत्युक्तं मनोमयत्वादिनोपास्यत्वं परमात्मनः प्रतिपादयितुमिदमधिकरणमिति व्याचक्षते ।&lt;br&gt;&#xA;तदसदित्याशयवानाह सर्वगत्वमिति&lt;br&gt;&#xA;सर्वत्र प्रसिद्धोपदेशात् । ब्ब्स्_१,२.१ ।&lt;br&gt;&#xA;&amp;hellip; सर्वगत्वं तु प्रथमं प्रविचार्यते  (अनुव्याख्यानम्)१,२.१च्द्&lt;br&gt;&#xA;न्यायसुधा-&lt;br&gt;&#xA;तुशब्दो ऽवधारणे ।&lt;br&gt;&#xA;एतमस्यामेतं दिवीत्यादिवाक्योक्तं सवर्गतत्वमेवात्र पादे प्रथमं परमेश्वरस्य समर्थ्यते ।&lt;br&gt;&#xA;नतु मनोमयत्वादिनोपास्यत्वमित्यर्थः ।&lt;br&gt;&#xA;सत्यकामत्वादिपरमेश्वरधर्माणां स्फुटप्रतिभासत्वेन सन्देहाद्यनुपपत्तेरिति भावः ।&lt;br&gt;&#xA;ननु मनोमयत्वादयः शारीरधर्मा अपि प्रतीयन्त इति चेन्न ।&lt;br&gt;&#xA;तेषामानन्दमयाधिकरणन्यायेन सावकाशत्वात् ।&lt;br&gt;&#xA;चरमप्रतीतेनापि निरवकाशेन प्रथमप्रतीतस्य सावकाशस्यान्यथात्वोपपत्तेः ।&lt;br&gt;&#xA;&lt;em&gt;३,५९६&lt;/em&gt;&lt;br&gt;&#xA;ननु कथं तर्ह्यस्माकमपि चक्षुर्मयत्वादीनि पूर्वपक्षप्रापकाणि ।&lt;br&gt;&#xA;उच्यते ।&lt;br&gt;&#xA;हेत्वन्तरेण पूर्वपक्षे सत्यभ्युच्चयमात्रत्वेन तेषामुपन्यासः ।&lt;br&gt;&#xA;यथा परस्येक्षत्यधिकरणे प्रायपाठे निरस्ते ऽप्यभ्युच्चयमात्रत्वेन प्राणाधिकरणे तदुपन्यासः ।&lt;br&gt;&#xA;&lt;em&gt;३,५९८&lt;/em&gt;&lt;br&gt;&#xA;सर्वगतत्वप्रतिपादनस्य प्रकृतोपयोगं दशर्यति तत्रेति&lt;br&gt;&#xA;तत्र तत्र स्थितो विष्णुस्तत्तच्छक्तिप्रबोधकः  (अनुव्याख्यानम्)१,२.२अब्&lt;br&gt;&#xA;&lt;em&gt;३,५९९&lt;/em&gt;&lt;br&gt;&#xA;न्यायसुधा-&lt;br&gt;&#xA;प्रबोधनं कार्याभिमुखीकरणम् ।&lt;br&gt;&#xA;तत्किं दूरे स्थितः शक्तिप्रबोधने न शक्तो येन तत्रतत्र तिष्ठतीत्यत उक्तम् दूरतो ऽपीति&lt;br&gt;&#xA;दूरतो ऽप्यतिरिक्तः स लीलया केवलं प्रभुः  (अनुव्याख्यानम्)१,२.२च्द्&lt;br&gt;&#xA;इति ज्ञापयितुं &amp;hellip;  (अनुव्याख्यानम्)१,२.३अ&lt;br&gt;&#xA;न्यायसुधा-&lt;br&gt;&#xA;यद्यपि स प्रभुर्विष्णुर्दूरतो ऽपि तत्तच्छक्तिप्रबोधने ऽतिशक्तस्तथापि केवलं लीलया तत्रतत्र स्थितस्तत्तत्तच्छक्तीनां प्रबोधको भवतीति ज्ञापयितुं&lt;br&gt;&#xA;सर्वगतत्वमिह प्रविचार्यत इति सम्बन्धः ।&lt;br&gt;&#xA;एतदुक्तं भवति ।&lt;br&gt;&#xA;स्वनिर्गमप्रवेशाभ्यां देहपातनोत्थापनमित्याद्या मुख्यप्राणादिशक्तयस्तदन्तर्गतभगवदायत्ता इति प्रागुक्तम् ।&lt;br&gt;&#xA;तदनुपपन्नम् ।&lt;br&gt;&#xA;भगवतः सर्वगतत्वाभावात् ।&lt;br&gt;&#xA;शास्त्रैकसमधिगम्यं खलु (हि) तत् ।&lt;br&gt;&#xA;शास्त्रं चैतमस्यामित्यादिकमन्यपरमित्याशङ्कयोक्तार्थसमर्थनाय सर्वगतत्वमत्र हरेरुपपद्यत इति ।&lt;br&gt;&#xA;अथवा न सर्वगतत्वं हरेरुपपादनीयम् ।&lt;br&gt;&#xA;तस्यानन्दादिवत्स्रष्टृत्वादिवद्वा गुणत्वाभावादित्याशङ्कय न सवर्गतत्वं नाम सर्वसंयोगित्वमात्रमिह विवक्षितम् ।&lt;br&gt;&#xA;किं नाम तत्तच्छक्तिप्रेरकत्वेन ।&lt;br&gt;&#xA;अतस्तदुपपादनमुपपद्यत इत्यनेनोच्यते ।&lt;br&gt;&#xA;अथवा न सर्वगतत्वमत्र प्रतिपादनीयम् ।&lt;br&gt;&#xA;अदृश्यत्वाद्यधिकरणे तस्य प्रतिपादयिष्यमाणत्वादित्याशङ्कय तत्र सवर्गतत्वमात्रमत्र तु तत्तच्छक्तिप्रबोधकत्वमिति तात्पर्यभेदो ऽनेनोच्यते ।&lt;br&gt;&#xA;अथवा अन्तर्याम्यधिकरणे पृथिव्यादिषु स्थितेवर्क्ष्यमाणत्वान्नेदमारम्भणीयमित्याशङ्कयात्र शक्तिप्रेरकत्वेन तत्र तु सत्तादिप्रदत्वेन&lt;br&gt;&#xA;तत्तदन्तर्गतत्वमुच्यत इत्यनेनाचष्टे ।&lt;br&gt;&#xA;अथवा अन्तःस्थत्वाधिकरणेनेदं गतार्थमित्याशङ्कय तत्र चन्द्रादिकतिपयपदार्थान्तरस्थितत्वम् अत्र तु सर्वपदार्थान्तर्गतत्वमभिधीयत इति&lt;br&gt;&#xA;प्रतिपाद्यभेदमेतेनाह ।&lt;br&gt;&#xA;अथवा ।&lt;br&gt;&#xA;सर्वगतत्वं नाम सर्वमूर्त(द्रव्यसंयोगित्वं वा) परममहत्परिमाणयोगित्वं वा (सु)प्रसिद्धम् ।&lt;br&gt;&#xA;तदत्र यदि साध्यं स्यात्तदा ऽर्भकौकस्त्वादित्याक्षेपानुपपत्तिरदृश्यत्वाद्यधिकरणेन गतार्थता ए(?)चेत्याशङ्कय सर्वगतत्वमन्यथानेन व्याचष्टे ।&lt;br&gt;&#xA;&lt;em&gt;३,६०१&lt;/em&gt;&lt;br&gt;&#xA;तत्तच्छक्तिप्रबोधक इति कथम् ।&lt;br&gt;&#xA;कर्तरि चेति समासप्रतिषेधात् ।&lt;br&gt;&#xA;न ।&lt;br&gt;&#xA;याजकादिभिश्चेति प्रतिप्रसवात् ।&lt;br&gt;&#xA;यद्वा ।&lt;br&gt;&#xA;प्रकृष्टो बोधो यस्मादिति वा पचाद्यजन्तत्वेन वा प्रबोधः ।&lt;br&gt;&#xA;शक्तीनां प्रबोधः शक्तिप्रबोधः ।&lt;br&gt;&#xA;ततश्च’अज्ञातः’ इति कप्रत्यय इति ।&lt;br&gt;&#xA;&lt;em&gt;३,६०४&lt;/em&gt;&lt;br&gt;&#xA;अत्र सूत्रम् कर्मकर्तृव्यपदेशाच्चेति&lt;br&gt;&#xA;अस्यार्थः ।&lt;br&gt;&#xA;आत्मानं परस्मै शंसतीति शंसनक्रियायामात्मनः सर्वगतस्य कर्मत्वेन शरीरस्य कर्तृत्वेन व्यपदेशाच्च न शारीरो ऽयं सर्वगतः ।&lt;br&gt;&#xA;एकस्यां क्रियायां कर्मकर्त्रोरेकत्वायोगात् ।&lt;br&gt;&#xA;नहि देवदत्तः छिदायां कर्ता कर्मापि भवतीति ।&lt;br&gt;&#xA;तत्र किं कर्मकर्तृभावो भेदव्याप्त उत नेति ।&lt;br&gt;&#xA;नाद्यः ।&lt;br&gt;&#xA;नियामकाभावेन व्याप्तेरनिश्चयात् ।&lt;br&gt;&#xA;स्यादेतत् ।&lt;br&gt;&#xA;क्रियाश्रयः कर्तेति तावत्प्रसिद्धम् ।&lt;br&gt;&#xA;परसमवेतक्रियाजन्यफलशालिकमरेत्युच्यते ।&lt;br&gt;&#xA;यथा देवदत्तसमवेतगतिक्रियाफलसंयोगशाली ग्रामः ।&lt;br&gt;&#xA;क्रियाफलशालित्वेनैव कर्मत्वे संयोगशालिनो देवदत्तस्यापि तत्प्रसङ्गः ।&lt;br&gt;&#xA;तथात्वे च देवदत्तं ग्रामं गच्छतीति द्वितीया स्यात् ।&lt;br&gt;&#xA;अतो लक्षणविरोधात्कर्मकर्त्रोर्भेदो नियत इति ।&lt;br&gt;&#xA;&lt;em&gt;३,६०६फ़्.&lt;/em&gt;&lt;br&gt;&#xA;मैवम् ।&lt;br&gt;&#xA;यतो देवदत्तो ग्रामं गच्छति तस्यापि देवदत्तसमवेतगतिक्रियाफलविभागशालित्वेन कर्मत्वप्रसङ्गात् ।&lt;br&gt;&#xA;तथाच देवदत्तः कौशाम्बीं पाटलीपुत्रं गच्छतीति प्रयोगः स्यात् ।&lt;br&gt;&#xA;किं चानागतादिविषयेच्छादिक्रियाफलशालित्वमनागतादेर्नास्तीति तत्कर्मत्वं न स्यात् ।&lt;br&gt;&#xA;नहि तदभावे तत्र फलोत्पादः सम्भवति ।&lt;br&gt;&#xA;मा भूदिति चेन्न ।&lt;br&gt;&#xA;इच्छादीनां सकर्मकत्वव्याघातात् ।&lt;br&gt;&#xA;तद्वाचिनो द्वितीयानुपपत्तिप्रसङ्ग(गश्च)गाच्च ।&lt;br&gt;&#xA;वर्तमाने ऽपि घटादौ न ज्ञानादिजन्यं फलमुपलभ्यते ।&lt;br&gt;&#xA;तथाहि ।&lt;br&gt;&#xA;न तावज्ज्ञातता ।&lt;br&gt;&#xA;निराकरिष्यमाणत्वात् ।&lt;br&gt;&#xA;इच्छादीनां तदजनकत्वाच्च ।&lt;br&gt;&#xA;नापि संस्कारादिकम् ।&lt;br&gt;&#xA;तस्यात्मन्येवोत्पादात् ।&lt;br&gt;&#xA;नापि व्यवहारः ।&lt;br&gt;&#xA;व्यवहारादिरूपस्य तस्य कर्तृनिष्ठत्वात् ।&lt;br&gt;&#xA;उपादानादिरूपस्योपेक्षणीयाव्याप्तेः ।&lt;br&gt;&#xA;तस्मात्क्रियास्वातन्तृयं कर्तृत्वम् ।&lt;br&gt;&#xA;तद्विषयत्वं च कर्मत्वमिति वाच्यम् ।&lt;br&gt;&#xA;नच तयोः कमपि विरोधं पश्यामः ।&lt;br&gt;&#xA;अन्यथा कर्मकर्तापि दुर्लभः स्यात् ।&lt;br&gt;&#xA;किं चास्ति तावत्कारकान्तरसमावेशः ।&lt;br&gt;&#xA;कांस्यपातृयाभुङ्क्ते कांस्यपातृयां भुङ्क्त इत्यादिप्रयोगदर्शनात् ।&lt;br&gt;&#xA;तथा कर्मकर्त्रोरपि समावेशे को विरोधः ।&lt;br&gt;&#xA;&lt;em&gt;३,६१०फ़्.&lt;/em&gt;&lt;br&gt;&#xA;ननु च दृश्यते तावत्कर्मकर्त्रोर्भेदः ।&lt;br&gt;&#xA;नच व्यभिचारो दृश्यते ।&lt;br&gt;&#xA;तेन व्याप्तिनिश्चय इति ।&lt;br&gt;&#xA;मैवम् ।&lt;br&gt;&#xA;दर्शनादर्शनमात्रस्य व्याप्त्यनिश्चायकताया वक्ष्यमाणत्वात् ।&lt;br&gt;&#xA;नच व्यभिचारादर्शनमपि ।&lt;br&gt;&#xA;मामहं जानामीति तद्दर्शनात् ।&lt;br&gt;&#xA;अन्यथा(ऽऽत्म)साक्षात्कारानुपपत्तिप्रसङ्गात् ।&lt;br&gt;&#xA;नच नित्यानुमेय एवात्मा ।&lt;br&gt;&#xA;साक्षात्कारस्यापन्होतुमशक्यत्वात् ।&lt;br&gt;&#xA;कश्चिदाह मानसप्रत्यक्षावसेयो ऽयमात्मा ।&lt;br&gt;&#xA;तथापि कर्तृतैवास्य, न कर्मता ।&lt;br&gt;&#xA;आत्मकर्तृके ऽहम्प्रत्यये प्रतिभासमात्रेण तदापरोक्ष्यसिद्धेरिति ।&lt;br&gt;&#xA;तत् कर्मतातिरिक्तानिरुक्तेः ।&lt;br&gt;&#xA;रिक्तमेव वचनम् ।&lt;br&gt;&#xA;किं चाहमितिप्रत्ययः सकर्मको न वा ।&lt;br&gt;&#xA;नेति पक्षो ऽनुभवविरुद्धः ।&lt;br&gt;&#xA;जानातेः सदा सकर्मकत्वावचभासाच्च ।&lt;br&gt;&#xA;आद्ये किमस्य कर्मेति वक्तव्यम् ।&lt;br&gt;&#xA;न तावदात्मातिरिक्तम् ।&lt;br&gt;&#xA;घटादावहम्प्रत्ययादर्शनात् ।&lt;br&gt;&#xA;आत्मसम्बन्धि सुखादिकमिति चेन्न ।&lt;br&gt;&#xA;तन्मात्र(स्य) कर्मतायामात्मासिद्धिप्रसङ्गात् ।&lt;br&gt;&#xA;अहं सुखमित्यादिव्यवहारप्रसङ्गाच्च ।&lt;br&gt;&#xA;अथ ज्ञानाश्रयः कर्ता सुखादिविशिष्टः कर्मेति चेत्, (न) ।&lt;br&gt;&#xA;आगतं तर्ह्यंशतः कर्मकत्रोरैक्यम् ।&lt;br&gt;&#xA;किं च युञ्जानस्य निरुपाधिकमात्मानं पश्यतो ऽहम्प्रत्ययो नान्यकर्मक इत्यकर्मको वाऽत्मकर्मको वाभ्युपगन्तव्यः ।&lt;br&gt;&#xA;गत्यन्तराभावात् ।&lt;br&gt;&#xA;&lt;em&gt;३,६१४&lt;/em&gt;&lt;br&gt;&#xA;अपरस्तु घटादिसन्निकृष्टेन चक्षुरादिनोपजनितं विज्ञानं त्रितयप्रकाशरूपं कर्मतया विषयम् ।&lt;br&gt;&#xA;स्वप्रकाशतया स्वरूपम् ।&lt;br&gt;&#xA;आश्रयतयाऽत्मानं व्यवस्थापयतीति नात्मनः कर्मता, नापि तत्साक्षात्कारासिद्धिरित्याह ।&lt;br&gt;&#xA;स प्रष्टव्यः ।&lt;br&gt;&#xA;किमिदं ज्ञानस्य स्वप्रकाशत्वं नामेति ।&lt;br&gt;&#xA;स्वकर्मकप्रकाशत्वमिति चेत् ।&lt;br&gt;&#xA;तर्हि वृश्चिकभिया पलायमानस्याशीविषमुखे निपातः ।&lt;br&gt;&#xA;यत्स्वलक्षरमात्राधीनविरोधं कर्मकर्तृभावं परिहर्तुं सर्वलोकावसितविरोधं क्रियाकमर्भावमभ्युपैति ।&lt;br&gt;&#xA;क्रिया हि कर्मकारकजन्येष्यते ।&lt;br&gt;&#xA;नच जन्यजनकयोरेकतोचिता ।&lt;br&gt;&#xA;अन्तर्भावितपूर्वापरभावित्वात्तस्याः ।&lt;br&gt;&#xA;नच तदेव स्वात्मानं प्रति पूर्वमपरं चेति युज्यते ।&lt;br&gt;&#xA;प्रकाशान्तरानपेक्षसिद्ध(द्धि)त्वं स्वप्रकाशत्वमिति चेन्न ।&lt;br&gt;&#xA;घटादेरपि स्वप्रकाशतापातात् ।&lt;br&gt;&#xA;नहि घटादयः स्वसिद्धौ प्रकाशान्तरमपेक्षन्ते, किं नाम प्रकाशमेव ।&lt;br&gt;&#xA;स्वातिरिक्तप्रकाशानपेक्षसिद्ध(द्धि)त्वमिति चेन्न ।&lt;br&gt;&#xA;स्वापेक्षाभावेन स्वातिरिक्तविशेषणवैयर्थ्यात् ।&lt;br&gt;&#xA;प्रकाशानपेक्षसिद्धत्वमिति चेन्न ।&lt;br&gt;&#xA;व्व्याघातात् ।&lt;br&gt;&#xA;शशविषाणादेरपि (एवं) सिद्धिप्रसङ्गाच्च ।&lt;br&gt;&#xA;स्वव्यवहारहेतुप्रकाशत्वमिति चेन्न ।&lt;br&gt;&#xA;स्वविषय एव व्यवहारहेतुत्वदर्शनेनास्वविषयस्य&lt;br&gt;&#xA;स्वव्यवहारहेतुतानुपपत्तेः ।&lt;br&gt;&#xA;तद्गुणसंविज्ञानबहुव्रीह्यादिकं तु नोदाहरण(णीय)म् ।&lt;br&gt;&#xA;गुणस्यापि समासविषयताङ्गीकारात् ।&lt;br&gt;&#xA;&lt;em&gt;३,६१६फ़्.&lt;/em&gt;&lt;br&gt;&#xA;किञ्चात्मा न चाक्षुषज्ञाने ऽवभासते ।&lt;br&gt;&#xA;अरूपिद्रव्यत्वादाकाशवत् ।&lt;br&gt;&#xA;अन्यथा रूपित्वप्रसङ्गः ।&lt;br&gt;&#xA;कमर्तया प्रकाशे रूपोपयोग इति चेन्न ।&lt;br&gt;&#xA;प्रकाशमानं कर्मतयैव प्रकाशत इति वदन्तं प्रति विशेषणवैयर्थ्यात् ।&lt;br&gt;&#xA;एतेनानुमाने ऽपि प्रयोजकान्तराशङ्का निरस्ता ।&lt;br&gt;&#xA;किं चात्मा यदि तदविषयो ऽपि तत्र प्रकाशते ।&lt;br&gt;&#xA;हन्त तर्हि रूपज्ञाने रसो ऽपि कस्मान्न प्रकाशते ।&lt;br&gt;&#xA;अनाश्रयत्वादिति चेत् ।&lt;br&gt;&#xA;तत् किं यावज्ज्ञानसम्बन्धि ज्ञाने प्रकाशते, किंवाऽश्रय एव ।&lt;br&gt;&#xA;आद्ये चक्षुरादावतिप्रसङ्गः ।&lt;br&gt;&#xA;द्वितीये ऽपि नियामकं वाच्यम् ।&lt;br&gt;&#xA;नहि घटो ऽयमित्यात्मावभासते ।&lt;br&gt;&#xA;घटमहं जानामीतिप्रत्ययस्तु घटज्ञानविशिष्टात्मकर्मको ऽन्य एव ।&lt;br&gt;&#xA;आत्मसिद्धिस्तु कर्मतयापि भविष्यतीति ।&lt;br&gt;&#xA;एतेन स्वप्रकाशतयाऽत्मसिद्धिरपि परास्ता ।&lt;br&gt;&#xA;स्वकमर्कप्रकाशवत्त्वतद्रूपत्वातिरिक्तयास्तस्या निरूपयितुमशक्यत्वात् ।&lt;br&gt;&#xA;तदेवं कर्तृकर्मभावो न भेदव्याप्त इति सिद्धम् ।&lt;br&gt;&#xA;&lt;em&gt;३,६२०&lt;/em&gt;&lt;br&gt;&#xA;कर्मकर्तृव्यपदेशाच् च । ब्ब्स्_१,२.४ ।&lt;br&gt;&#xA;तथाच कथं हेतुत्वेनोपादानमित्यत आह कर्मेति&lt;br&gt;&#xA;&amp;hellip; कर्मकर्त्रोरुत्सर्गतो भिदा  (अनुव्याख्यानम्)१,२.३अब्&lt;br&gt;&#xA;न्यायसुधा-&lt;br&gt;&#xA;यावेकस्यां क्रियायां कर्मकर्तारौ तयोर्भेद इत्यस्त्येव व्याप्तिः ।&lt;br&gt;&#xA;किं त्वौत्सर्गिकी ।&lt;br&gt;&#xA;नतु धूमस्येवाग्निना सङ्कोचानर्हेत्यर्थः ।&lt;br&gt;&#xA;ततः किं लब्धमिति चेद्दोषद्वयं परिहृतमिति क्रमेणाह अभेदो ऽपीति&lt;br&gt;&#xA;अभेदो ऽपि विशेषे स्याद् बली सो ऽप्यनपोदितः  (अनुव्याख्यानम्)१,२.३च्द्&lt;br&gt;&#xA;&lt;em&gt;३,६२०फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;यस्मात्कर्मकर्त्रोरुत्सर्गत एव भिदा, तस्माद्विशिनष्टि स्वविषयमुत्सर्गविषयाद्वयवच्छिनत्तीति विशेषो ऽपवादस्तस्मिन्सत्यभेदो ऽपि स्यात् ।&lt;br&gt;&#xA;तथाच मामहं जानामी(त्याद्यु)त्युपपन्नं भवति ।&lt;br&gt;&#xA;यतश्चोत्सर्गो ऽप्यपवादाभावे बली स्वसाध्यसाधने समर्थः ।&lt;br&gt;&#xA;न चास्ति प्रकृते ऽपवादः ।&lt;br&gt;&#xA;तस्मादत्र हेतुत्वेनोपदानमपि युज्यते ।&lt;br&gt;&#xA;यथा हि न हिंस्यात्सर्वा भूतानीत्यौत्सर्गिको भूतहिंसानिषेधो ऽग्नीषोमीयपशुहिंसाविधिनापोद्यते ।&lt;br&gt;&#xA;भवति चानपोदिते ब्रह्महिंसाद्यकरणीयत्वे प्रमाणम् ।&lt;br&gt;&#xA;नन्वेवं तर्हि प्रमेयत्वानित्यत्वयोरप्येवं वक्तुं शक्यत एव ।&lt;br&gt;&#xA;प्रमेयत्वस्यानित्यत्वेनौत्सर्गिकी व्याप्तिः ।&lt;br&gt;&#xA;अपवादेन त्वाकाशादौ नित्यत्वम् ।&lt;br&gt;&#xA;अपवादाभावाच्छब्दादावनित्यत्वसाधकतेति ।&lt;br&gt;&#xA;ततश्चानैकान्तिकतोच्छेदः स्यात् ।&lt;br&gt;&#xA;मैवम् ।&lt;br&gt;&#xA;सामान्यविषयेण हि प्रमाणेनार्थे प्रतीते सति विशेषविषयेणापवादो भवति ।&lt;br&gt;&#xA;ततश्च सर्वतः प्रसक्ता बुद्धिस्तद्विषयं परित्यज्यान्यत्र विश्राम्यति ।&lt;br&gt;&#xA;नच सर्वभूतहिंसानिषेधस्येव प्रमेयत्वानित्यत्वव्याप्तेः केनापि प्रमाणेन प्राप्तिरस्ति ।&lt;br&gt;&#xA;किं नाम प्रमेयत्वं, नित्यत्वानित्यत्वाभ्यां सहव्यवस्थितमेवोपलभ्यत सति न तत्र(अपि) उत्सर्गापवादन्यायस्यावकाशः ।&lt;br&gt;&#xA;एवं तर्हि कर्मर्कतृभावो ऽपि भेदाभेदाभ्यां सह व्यवस्थित एवोपलब्ध इति कथमत्राप्युत्सर्गापवादन्यायस्यावकाशः ।&lt;br&gt;&#xA;मैवम् ।&lt;br&gt;&#xA;प्रत्यक्तवपराक्तवरूपो हि कर्तृकर्मभावः ।&lt;br&gt;&#xA;स तावदापाततो विरोधाद्भेदेन घटनीयो वा विशेषेण वा ।&lt;br&gt;&#xA;तत्र भेदो मुख्यः, विशेषस्तु प्रतिनिधिरित्युक्तम् ।&lt;br&gt;&#xA;नच मुख्यप्रतिनिध्योः समकक्ष्यतया प्रतिभासो भवति ।&lt;br&gt;&#xA;अतो भेदः सामान्यतः प्राप्नोति विशेषस्त्वपवादेनेति युक्तमुक्तम् ।&lt;br&gt;&#xA;यथा चानुगतसामान्याभावे ऽप्युत्सर्गापवादन्यायसम्भवस्तथा वक्ष्यामः ।&lt;br&gt;&#xA;सोपाधिकसम्बन्धस्य साधनाङ्गताभाववत् सोपाधिकव्यभिचारस्यापि न दूषणाङ्गत्वमिति किमत्रालौकिकम् ।&lt;br&gt;&#xA;वक्ष्यते चैतदिति ।&lt;br&gt;&#xA;&lt;em&gt;३,६२४&lt;/em&gt;&lt;br&gt;&#xA;सर्वगतत्वमत्राधिकरणे प्रतिपाद्यत इत्युक्तम् ।&lt;br&gt;&#xA;तत्किं तन्मात्रमुतान्योपलक्षणम् ।&lt;br&gt;&#xA;आद्ये सूत्राणां विश्वतोमुखत्वहानिः ।&lt;br&gt;&#xA;शास्त्रापर्यवसानं चापद्येत ।&lt;br&gt;&#xA;द्वितीये तूपाधिर्वक्तव्यः ।&lt;br&gt;&#xA;अन्यथाधिकरणान्तराभावप्रसङ्गादित्यतः प्रथमाधिकरणोपाधिं वदन्प्रसङ्गात्सर्वाधिकरणोपाधीनाह एतदिति&lt;br&gt;&#xA;एतद् भावाभिधं लिङ्गं क्रियालिङ्गे ततः परम् ।&lt;br&gt;&#xA;अन्तर्याम्यन्तरश्चेति क्रियाभावाख्यमुच्यते  (अनुव्याख्यानम्)१,२.४&lt;br&gt;&#xA;अदृश्यत्वाद्यभावाख्यं श्रुतिर्लिङ्गाधिका परा  (अनुव्याख्यानम्)१,२.५अब्&lt;br&gt;&#xA;न्यायसुधा-&lt;br&gt;&#xA;एतत्सर्वगतत्वं भावाभिधं सत्ताभिधम् ।&lt;br&gt;&#xA;यावन्तः शब्दाः क्वचित्प्रतीके स्थितिवाचिनस्ते सर्वे ऽप्यनेनोपलक्ष्यन्त इत्यर्थः ।&lt;br&gt;&#xA;एवमुत्तरत्रापि ज्ञातव्यम् ।&lt;br&gt;&#xA;क्रिये च ते लिङ्गे च ।&lt;br&gt;&#xA;ततः प्रथमाधिकरणात्परं द्वाभ्याम्’अत्ता चराचरग्रहणात्ऽ,’गुहां प्रविष्यावात्मानौ हि तद्दर्शनात्’ इत्येताभ्यामधिकरणाभ्यां चिन्त्येते ।&lt;br&gt;&#xA;नन्वेकमधिकरणं व्यर्थम् ।&lt;br&gt;&#xA;न व्यर्थम् ।&lt;br&gt;&#xA;अ(भ्य)धिकाशङ्कया प्रत्यवस्थानात् ।&lt;br&gt;&#xA;‘अन्तर उपपत्तेः’ इत्यन्तर्याम्यधिदैवादिषु तद्धर्मव्यपदेशात्’ इति चाधिकरणद्वयेन क्रियाप्रधानकभावाख्यं लिङ्गमुच्यते प्रतिपाद्यते ।&lt;br&gt;&#xA;अत्रापि पूर्ववन्नान्यतराधिकरणवैयर्थ्यम् ।&lt;br&gt;&#xA;अत एव क्रिया क्रियया भावो भावेन व्याख्यायत इति परास्तम् ।&lt;br&gt;&#xA;‘अदृश्यत्वादिगुणको धर्मोक्तेः’ इत्यत्रोक्तमदृश्यत्वादिलिङ्गमभावाख्यम् ।&lt;br&gt;&#xA;परा परस्मिन्’वैश्वानरः साधारणशब्दविशेषात्’ इत्यधिकरणे प्रतिपाद्या श्रुतिर्नाम न तु लिङ्गम् ।&lt;br&gt;&#xA;तर्हि पादान्तर्भावो न सम्भवतीत्यत उक्तम् लिङ्गाधिकेति&lt;br&gt;&#xA;लिङान्यधिकानि समानाधिकरणानि यया सा लिङ्गाधिकेति ।&lt;br&gt;&#xA;यथा प्रथमपादे ऽन्तस्तद्धर्मोपदेशादिति लिङ्गनिर्णयो बहुनामसमन्वयलाभार्थः तथा बहुलिङ्गसमन्वयलाभार्थो नामविचारो ऽत्र न विरुद्धयत&lt;br&gt;&#xA;इति ।&lt;br&gt;&#xA;साक्षात्प्रकर(ण)णिनिष्ठत्वात् श्रुतेरुपादानं चोपपद्यते ।&lt;br&gt;&#xA;सा च सूक्तादिव्यावर्तकाग्न्यादिशब्दोपलक्षणमिति ज्ञातव्यम् ।&lt;br&gt;&#xA;इति सर्वगतत्वाधिकरणम्&lt;/p&gt;</description>
    </item>
    <item>
      <title>१३ अत्तृत्वाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/13_attRtvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/13_attRtvAdhikaraNam/</guid>
      <description>&lt;p&gt;&lt;em&gt;३,६२८&lt;/em&gt;&lt;br&gt;&#xA;अथ अत्तृत्वाधिकरणम्&lt;br&gt;&#xA;ओं अत्ता चराचरग्रहणात् ओं&lt;br&gt;&#xA;अत्ता चराचरग्रहणात् । ब्ब्स्_१,२.९ ।&lt;br&gt;&#xA;अत्र’यस्य ब्रह्म च क्षत्रं चोभे भवत ओदनः ।&lt;br&gt;&#xA;मृत्युर्यस्योपसेचनं क इत्था वेद यत्र सः’ इति वाक्यमुदाहृत्य, अत्तारं केचिद्वृत्तिकारा विचारितवन्तः ।&lt;br&gt;&#xA;तद्विहाय’स यद्यदेवासृजत तत्तदत्तुमध्रियते’ इति वाक्यमुदाहृत्य अत्तारं व्यचीचरद्भगवान् भाष्यकारः ।&lt;br&gt;&#xA;कश्चात्र विशेषः ।&lt;br&gt;&#xA;उच्यते ।&lt;br&gt;&#xA;अत्र’अत्तुमध्रियतेऽ,’अत्ति’ इति च अत्ता साक्षात्प्रतीयते ।&lt;br&gt;&#xA;तत्र तु ओदनोपसेचनपदाभ्यामुपलक्षणीयः ।&lt;br&gt;&#xA;अद(दि)धात्वनुगतिश्चात्र ।&lt;br&gt;&#xA;न चोपलक्षिते नियमो ऽस्ति ।&lt;br&gt;&#xA;किञ्च चराचरग्रहणादिति हेतुरत्र सर्वं वात्तीति कण्ठोक्तः ।&lt;br&gt;&#xA;तत्र तु ब्रह्मक्षत्रमृत्युपदैश्चराचरस्योपलक्षणमित्यस्ति महान्विशेषः ।&lt;br&gt;&#xA;नन्वेवं तर्हि श्रुत्यनुगमाय सर्वग्रहणादिति कुतो न कृतम् ।&lt;br&gt;&#xA;अस्ति प्रयोजनं चराचरग्रहणस्य ।&lt;br&gt;&#xA;सर्वग्रहणादित्युक्ते शक्नोति पूर्ववादी वदितुम् ।&lt;br&gt;&#xA;अदितिरपि सर्वस्य स्वभोज्यस्यान्नपानादेर्भोक्त्रीति ।&lt;br&gt;&#xA;तत्र नायं सर्वशब्दः सङ्कुचितवृत्तिः ।&lt;br&gt;&#xA;किं नाम’स तया वाचा’ इत्यादिपूर्ववाक्यपर्यालोचनया चराचरवाचीति वक्तव्यम् ।&lt;br&gt;&#xA;तदेतदनेन द्योतयतीति ।&lt;br&gt;&#xA;&lt;em&gt;३,६३०&lt;/em&gt;&lt;br&gt;&#xA;यदस्मिन्नध्याये समन्वीयते तत्सर्वं लक्षणत्वेन प्रकृतमित्यानन्दमयाधिकरणान्ते ऽभिहितम्, लक्षणं च लक्ष्येण ब्रह्मणाभिन्नमिति लक्षणसूत्रे&lt;br&gt;&#xA;प्रतिपादितम् ।&lt;br&gt;&#xA;अत्र च क्रियालिङ्गसमन्वय इत्युक्तम् ।&lt;br&gt;&#xA;तथाचादनादिक्रियाणां परमेश्वरस्वरूपत्वमुक्तमिति तदाक्षिपति अनित्यत्वादिति&lt;br&gt;&#xA;अनित्यत्वात् क्रियाणां तु कथमेव स्वरूपता  (अनुव्याख्यानम्)१,२.५च्द्&lt;br&gt;&#xA;न्यायसुधा-&lt;br&gt;&#xA;तुशब्दः सर्वगतत्वादिव्यवच्छेदार्थः ।&lt;br&gt;&#xA;सो ऽपि चोद्यस्यात्रावकाशसम्भावनार्थः ।&lt;br&gt;&#xA;कथमित्याक्षेपे ।&lt;br&gt;&#xA;कथमेव न कथञ्चिदपीत्यर्थः ।&lt;br&gt;&#xA;स्वरूपता परमेश्वरस्वरूपता ।&lt;br&gt;&#xA;परमेश्वरस्य हि नित्यत्वं जन्मादिसूत्रलब्धम् ।&lt;br&gt;&#xA;स्वयमनित्यस्य सकलकारणत्वानुपपत्तेः ।&lt;br&gt;&#xA;यत्खलु यस्य जनकं न तस्यासौ जनको, यच्च तस्य विनाशकं न तस्यासौ विनाशक इति ।&lt;br&gt;&#xA;क्रियाणां त्वनित्यत्वं सुप्रसिद्धम् ।&lt;br&gt;&#xA;तथा च नित्यानित्ययोः कथमभेदः स्यात् ।&lt;br&gt;&#xA;विरुद्धधर्माध्यासस्य भावभेदाव्यभिचारात् ।&lt;br&gt;&#xA;अन्यथा जगति भेदाभावप्रसङ्गात् ।&lt;br&gt;&#xA;ततो यदि नाम सर्वगतत्वादीनां यावद्द्रव्यभाविनामभेदः तथापि न क्रियाणामसौ युज्यत इति ।&lt;br&gt;&#xA;&lt;em&gt;३,६३२&lt;/em&gt;&lt;br&gt;&#xA;परिहरति इति चेदिति&lt;br&gt;&#xA;इति चेत् स विशेषो ऽपि क्रियाशक्तयात्मना स्थिरः  (अनुव्याख्यानम्)१,२.६अब्&lt;br&gt;&#xA;&lt;em&gt;३,६३२फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;नेत्यध्याहारः ।&lt;br&gt;&#xA;कुतः ।&lt;br&gt;&#xA;न केवलमीश्वरः स्थिरो ऽपि तु स तदीयो विशेषो धर्मो ऽपि क्रियारूपः स्थितरो यत इति शेषः ।&lt;br&gt;&#xA;अत्र(तु) क्रियास्थिरेत्येतावदेव वक्तव्यं विशेष इति तु क्रियायाः परमेश्वरैक्ये ऽप्युक्तवक्ष्यमाणन्यायेन तद्धर्मतयाप्यङ्गीकरणीयेति ज्ञापयितुम् ।&lt;br&gt;&#xA;न केवलं स विशेषः सर्वगतत्वादिः स्थिरः, किन्तु क्रियापि पारमेश्वरी स्थिरा यत इति वा योज्यम् ।&lt;br&gt;&#xA;अनेन क्रियाया अपि नित्यत्वप्रतिज्ञानेन विरुद्धधर्माध्यासस्यासिद्धिरुक्ता ।&lt;br&gt;&#xA;तथाहि ।&lt;br&gt;&#xA;ईश्वरस्य संहरणादिक्रियाणामनित्यत्वं किं प्रमाणबलादङ्गीक्रियते, उत नित्यत्वे बाधकसद्भावात्, अथवा तत्साधकप्रमाणाभावात् ।&lt;br&gt;&#xA;नाद्यः ।&lt;br&gt;&#xA;ईश्वरस्य तत्क्रियायाश्च अप्रत्यक्षत्वेन तदनित्यत्वस्य प्रत्यक्षेण प्रत्येतुमशक्यत्वात् ।&lt;br&gt;&#xA;लिङ्गाभावेनानुमानानुपपत्तेः ।&lt;br&gt;&#xA;क्रियात्वं लिङ्गमिति चेत्, तत्किं धात्वर्थत्वम् परिस्पन्दत्वं वा ।&lt;br&gt;&#xA;नाद्यः ।&lt;br&gt;&#xA;ज्ञानेच्छाप्रयत्नैः सत्तया च व्यभिचारात् ।&lt;br&gt;&#xA;न द्वितीयः ।&lt;br&gt;&#xA;सर्वक्रियाणामपरिस्पन्दत्वेन भागासिद्धत्वात् ।&lt;br&gt;&#xA;ईश्वरपरिस्पन्दपक्षीकारेत्वाश्रयासिद्धेः ।&lt;br&gt;&#xA;परेण तस्यानङ्गीकृतत्वात् ।&lt;br&gt;&#xA;अङ्गीकारे ऽप्यनैकान्त्यम् ।&lt;br&gt;&#xA;क्वचिदनीश्वरपरिस्पन्दानामपि नित्यत्वस्य वक्ष्यमाणत्वात् ।&lt;br&gt;&#xA;क्रियात्वस्य नित्यत्वेन विना वृत्तौ बाधकाभावादप्रयोजकता च ।&lt;br&gt;&#xA;कार्यत्वेन सोपाधिकत्वं च ।&lt;br&gt;&#xA;तस्यापि साधने बाधः ।&lt;br&gt;&#xA;प्रमाणस्य वक्ष्यमाणत्वात् ।&lt;br&gt;&#xA;असत्यावरणादौ प्रागूर्ध्वं चानुपलम्भो लिङ्गमिति चेत् ।&lt;br&gt;&#xA;अनुपलम्भः किं प्रत्यक्षेणोत प्रमाणमात्रेण ।&lt;br&gt;&#xA;नाद्यः ।&lt;br&gt;&#xA;योग्यतया विशेषणे ऽसिद्धेः ।&lt;br&gt;&#xA;अन्यथा गगनादिना व्यभिचारात् ।&lt;br&gt;&#xA;द्वितीये त्वसिद्धिः ।&lt;br&gt;&#xA;आगमादिनोपलब्धेः ।&lt;br&gt;&#xA;एतेनावरणाद्यभावे सति कदाचिदेवोलब्धिरपि प्रत्युक्ता ।&lt;br&gt;&#xA;वर्णनित्यत्ववादे ऽनैकान्त्याच्च ।&lt;br&gt;&#xA;किञ्च नित्यो ऽपि ईश्वरपरिस्पन्दः कदाचिदभिव्यक्तेः कदाचिदेवोपलभ्यत इत्यङ्गीकारे न बाधकं पश्यामः ।&lt;br&gt;&#xA;व्यक्तिरप्यादिग्रहणेन गृह्यत इति चेन्न ।&lt;br&gt;&#xA;सन्दिग्धविशेषणासिद्धेः ।&lt;br&gt;&#xA;अस्तु तर्हि फलानुपलम्भो लिङ्गमिति चेन्न ।&lt;br&gt;&#xA;सर्वथानुपम्भस्यासिद्धत्वात् ।&lt;br&gt;&#xA;न हीश्वरपरिस्पन्दक्रिया कदापि न संयोगविभागलक्षणं फलं जनयतीति युज्यते ।&lt;br&gt;&#xA;तथा सति परिस्पन्दत्वानुपपत्तेः ।&lt;br&gt;&#xA;नित्यसंयोगविभागजन्मानुपलब्धेरिति चेन्न ।&lt;br&gt;&#xA;नित्यगुणादिना व्यभिचारात् ।&lt;br&gt;&#xA;कदाचिदेव संयोगादिजन्म विवक्षितमिति चेत् ।&lt;br&gt;&#xA;तथापि गगनादिना व्यभिचारः ।&lt;br&gt;&#xA;कदाचिदेव संयोगाद्यसमवायिकारणत्वमस्त्विति चेन्न ।&lt;br&gt;&#xA;कदाचिदिति विशेषणवैयर्थ्यात् ।&lt;br&gt;&#xA;तत्परित्यागे ऽप्यसमवायिकारणत्वस्य दुर्निरूपत्वेनासिद्धेः ।&lt;br&gt;&#xA;&lt;em&gt;३,६३८&lt;/em&gt;&lt;br&gt;&#xA;किञ्च द्वितन्तुकारम्भके(वयवे)तन्तौ कर्मोत्पन्नं तन्त्वन्तराद्विभागं करोति ।&lt;br&gt;&#xA;ततो द्वितन्तुकारम्भकसंयोगविनाशः ।&lt;br&gt;&#xA;तन्नाशे द्वितन्तुकविनाशः ।&lt;br&gt;&#xA;अथेदानीं तन्तोः कार्यसंयुक्तप्रदेशविभागः ।&lt;br&gt;&#xA;ततश्चोत्तरदेशसंयोगः ।&lt;br&gt;&#xA;तस्मात्कर्मणो विनाश इति परेषां प्रक्रिया ।&lt;br&gt;&#xA;एवं च यथानेककालवर्तिन्यपि क्रिया कदाचित्संयोगाद्यारभते न यावत्सत्त्वम् ।&lt;br&gt;&#xA;तथा नित्यापि कदाचित्संयोगाद्यारभतां को विरोधः ।&lt;br&gt;&#xA;सामान्यवत्त्वे सत्यस्मदादिबाह्येन्द्रियग्राह्यत्वं हेतुरस्त्विति चेन्न ।&lt;br&gt;&#xA;विशेष्यासिद्धेः ।&lt;br&gt;&#xA;बाह्येन्द्रियग्राह्यसजातीयत्वस्य परमाण्वादौ व्यभिचारात् ।&lt;br&gt;&#xA;किञ्च वर्णनित्यत्वे स्फुटो ऽस्य व्यभिचारः ।&lt;br&gt;&#xA;नाप्यागमादीश्वरक्रियानित्यतावगतिः ।&lt;br&gt;&#xA;स हीश्वरक्रियानित्येत्येवमात्मको वा, स इमान्लोकानसृजतेत्येवमात्मको वा ।&lt;br&gt;&#xA;आद्यस्तु नोपलभ्यते ।&lt;br&gt;&#xA;द्वितीयस्तु स ऐक्षत सो ऽकामयतेत्यादिना तुल्यः ।&lt;br&gt;&#xA;तत्र यदि क्रियाया अनित्यत्वं, ज्ञानादेरपि कुतो न भवेदिति ।&lt;br&gt;&#xA;अस्तु तर्हि नित्यत्वे बाधकसद्भावादिति द्वितीयः पक्षः ।&lt;br&gt;&#xA;तथा हि ।&lt;br&gt;&#xA;यदि सृष्टिसमये ऽपि संहारक्रिया विद्येत तदा तथैव श्रुत्यादावुपलभ्येत ।&lt;br&gt;&#xA;जननविनाशौ च घटस्य युगपत्प्रसज्येयाताम् ।&lt;br&gt;&#xA;किञ्च यदीश्वरक्रिया नित्या स्यात्तर्हि क्रियायाः संयोगविभागौ प्रति अनपेक्षकारणत्वात्तदुत्पत्तिसातत्यप्रसङ्गः ।&lt;br&gt;&#xA;अपि चेश्वरक्रिया संयोगविभागौ करोति न वा ।&lt;br&gt;&#xA;नेति पक्षे क्रियात्वं व्याहन्येत ।&lt;br&gt;&#xA;आद्ये ऽपि किं स्वसत्तोत्तरक्षणे उत विरम्य ।&lt;br&gt;&#xA;नाद्यः ।&lt;br&gt;&#xA;स्वसत्ताया इदं प्रथमताभावेन संयोगादिविशेषस्य विवक्षितक्षणादपि पूर्वमुत्पत्तिप्रसङ्गात् ।&lt;br&gt;&#xA;न द्वितीयः ।&lt;br&gt;&#xA;पूर्वोत्तरावस्थयोरविशिष्टस्य विरम्यव्यापारायोगात् ।&lt;br&gt;&#xA;उत्तरसंयोगस्य कर्मविनाशकत्वेन कृतसंयोगस्य कर्मणो ऽवस्थानानुपपत्तेश्चेत्यत उक्तं शक्तयात्मनेति ।&lt;br&gt;&#xA;अयमर्थः ।&lt;br&gt;&#xA;तत्तत्कार्यजननशक्तिरेव क्रियेत्युच्यते ।&lt;br&gt;&#xA;अतः तेन रूपेण स्थिरा सा यदा व्यज्यते तदा व्यवहारालम्बनं तत्तत्कार्यजननी च भवतीति न कश्चिद्दोष इति ।&lt;br&gt;&#xA;क्रिया शक्तयात्मना व्यक्तिशक्तिरूपेण कारणेनेति वा ।&lt;br&gt;&#xA;&lt;em&gt;३,६४१&lt;/em&gt;&lt;br&gt;&#xA;ननु केयं शक्तेर्व्यक्तिर्नाम ।&lt;br&gt;&#xA;न तावत्प्रतीतिः ।&lt;br&gt;&#xA;ईश्वरापेक्षया नित्यसिद्धत्वेनोक्तदोषानुशक्तेः ।&lt;br&gt;&#xA;परापेक्षया कदाप्यभावात् ।&lt;br&gt;&#xA;भावे ऽपि कार्योत्पादस्य तदनपेक्षत्वात् ।&lt;br&gt;&#xA;अत एव नावरणनिवृत्तिर्व्यक्तिरिति ।&lt;br&gt;&#xA;मैवम् ।&lt;br&gt;&#xA;व्यक्तिशब्देन शक्तेरेवावस्थाविशेषस्य विवक्षितत्वात् ।&lt;br&gt;&#xA;तत्र यत्तावदुक्तम् ।&lt;br&gt;&#xA;यदि सृष्टिसमये ऽपि संहारक्रिया स्यात्तदा तथा व्यवह्रियेतेति ।&lt;br&gt;&#xA;तदसत् ।&lt;br&gt;&#xA;व्यक्तिरूपेणैव व्यवहारालम्बनत्वात् ।&lt;br&gt;&#xA;यदपि जननविनाशौ युगपत्स्यातामिति तदपि व्यक्तयवस्थायामेव शक्तेर्जनकत्वादनुपपन्नम् ।&lt;br&gt;&#xA;यच्च क्रियाया नित्यत्वे संयोगविभागोत्पत्तिसातत्यप्रसञ्जनं तदप्येवमेव परिहृतम् ।&lt;br&gt;&#xA;किञ्चैवं पटसामग्षाः पटोत्पत्तावनपेक्ष(कारण)त्वात्पटोत्पत्तिसातत्यं स्यात् ।&lt;br&gt;&#xA;ननु किं सामग्री तमेव पटं पुनर्जनयतु(येत्), उत पटान्तरम् ।&lt;br&gt;&#xA;नाद्यः ।&lt;br&gt;&#xA;पटप्रागभावस्यापि सामग्रीनिविष्टत्वात्तस्य च पटोत्पत्त्या विनष्टत्वेन सामग्षा विकलत्वात् ।&lt;br&gt;&#xA;न द्वितीयः ।&lt;br&gt;&#xA;पूर्वपटेन प्रतिबद्धत्वात् ।&lt;br&gt;&#xA;तत्कथं पटोत्पत्तिसातत्यम् ।&lt;br&gt;&#xA;सत्यम् ।&lt;br&gt;&#xA;सममेतत्प्रकृते ऽपीति ।&lt;br&gt;&#xA;यदपीश्वरक्रिया संयोगविभागौ करोति न वेति पृष्ठम् ।&lt;br&gt;&#xA;तत्र करोतीति ब्रूमः ।&lt;br&gt;&#xA;कुवर्न्ती च विरम्यैव ।&lt;br&gt;&#xA;नच तदनुपपत्तिः ।&lt;br&gt;&#xA;व्यक्तया विशिष्टत्वात् ।&lt;br&gt;&#xA;अन्यथावयवक्रियाप्युत्तरदेशसंयोगं स्वोत्पत्त्युत्तरक्षण एव कुर्यात् ।&lt;br&gt;&#xA;नच कृतसंयोगस्य कर्मणो ऽवस्थानानुपपत्तिः ।&lt;br&gt;&#xA;अनित्यक्रियासु तद्वयवस्थोपपत्तेः ।&lt;br&gt;&#xA;&lt;em&gt;३,६४३&lt;/em&gt;&lt;br&gt;&#xA;ननु संहारकाले क्रिया व्यक्ता (अथ) न वा ।&lt;br&gt;&#xA;न चेत्कथं तत्र व्यवहारो ऽर्थक्रिया वा ।&lt;br&gt;&#xA;आद्ये कथं सृष्टिव्यवहाराद्यभावः ।&lt;br&gt;&#xA;मैवम् ।&lt;br&gt;&#xA;व्यक्तेरप्यवान्तरानन्तविशेषवत्ताङ्गीकारात् ।&lt;br&gt;&#xA;तदिदमुक्तम् सविशेषो ऽपीति&lt;br&gt;&#xA;एवमनङ्गीकारे परेषामपि समानः प्रसङ्गः ।&lt;br&gt;&#xA;पारमेश्वरस्य ज्ञानेच्छाप्रयत्नलक्षणस्य संहारव्यापारस्य नित्यत्वात् ।&lt;br&gt;&#xA;नित्यमपि परमेश्वरेच्छादिकं सहकारिसद्भाव एव कार्यकारीति चेन्न ।&lt;br&gt;&#xA;सहकारिणमपि नित्यत्वात्, परमेश्वरेच्छाद्यायत्तत्वाच्च ।&lt;br&gt;&#xA;नेच्छादिमात्रं संहारादिकारणं किन्तु सञ्जिहीर्षादिकम् उत संहारादिविशेषविशिष्टं तदेव ।&lt;br&gt;&#xA;नाद्यः ।&lt;br&gt;&#xA;अनभ्युपगमात् ।&lt;br&gt;&#xA;तत एव संहारादिसिद्धाविच्छादिकल्पनावैयर्थ्याच्च ।&lt;br&gt;&#xA;सञ्जिहीर्षादेश्च नित्यानित्यविकल्पानुपपत्तेः ।&lt;br&gt;&#xA;न द्वितीयः ।&lt;br&gt;&#xA;सति संहारादौ सञ्जिहीर्षादिकं ततः संहारादिरिति परस्पराश्रयप्रसङ्गात् ।&lt;br&gt;&#xA;नच स्वरूपसता संहारादिनेच्छादिकमुपधीयते ।&lt;br&gt;&#xA;किन्तु विषयभूतेनेति चेत् ।&lt;br&gt;&#xA;संहारादिविषयता किमागन्तुकी, अथवा नित्येति वक्तव्यम् ।&lt;br&gt;&#xA;नाद्यः ।&lt;br&gt;&#xA;गुणेष्वागन्तुकधर्मोत्पत्तेरनभ्युपगमात् ।&lt;br&gt;&#xA;द्वितीये तु सर्वदा संहारादिप्रसङ्गः ।&lt;br&gt;&#xA;तस्माच्छक्तिव्यक्तिरूपता सर्वथानुसरणीया ।&lt;br&gt;&#xA;सा च समा क्रियायामपीति ।&lt;br&gt;&#xA;&lt;em&gt;३,६४६&lt;/em&gt;&lt;br&gt;&#xA;ननु पारमेश्वरी ज्ञानादिलक्षणा संहारादिक्रिया परेणापि नित्येत्यङ्गीकृतम् ।&lt;br&gt;&#xA;परिस्पन्दलक्षणा तु नास्त्येव ।&lt;br&gt;&#xA;तस्माद्वयर्थो ऽयं प्रयत्नः ।&lt;br&gt;&#xA;मैवम् ।&lt;br&gt;&#xA;परिस्पन्दाभावे प्रमाणाभावात् ।&lt;br&gt;&#xA;परममहत्परिमाणमस्तीति चेत्, न, अणु मध्यमपरिमाणाभ्यां सत्प्रतिपक्षत्वात् ।&lt;br&gt;&#xA;नच, ते न स्तः ।&lt;br&gt;&#xA;परममहत्त्वे ऽपि तथा वक्तुं शक्यत्वात् ।&lt;br&gt;&#xA;‘अणोरणीयान्महतो महीयान् इति द्वयोरपि श्रौतत्वात् ।&lt;br&gt;&#xA;अणोरणीयस्त्वमप्रत्यक्षत्वोपलक्षणमिति चेत् ।&lt;br&gt;&#xA;महतो महत्त्वमपि परमपूज्यत्वमिति किं न स्यात् ।&lt;br&gt;&#xA;विरोधादुभयाङ्गीकारो नोचित इति चेत् तर्हि प्रथमप्राप्तत्वादणुत्वमेव ग्राह्यम् ।&lt;br&gt;&#xA;परिहरिष्यते चायं विरोध इति ।&lt;br&gt;&#xA;&lt;em&gt;३,६४८&lt;/em&gt;&lt;br&gt;&#xA;शक्तिता व्यक्तिता चेति विशेषो ऽपि &amp;hellip;  (अनुव्याख्यानम्)१,२.६च्द्&lt;br&gt;&#xA;न्यायसुधा-&lt;br&gt;&#xA;ननु (च)क्रियायाः शक्तिव्यक्तिरूपे परस्परं भिन्ने ऽभिन्ने वा ।&lt;br&gt;&#xA;आद्ये शक्तिरेव नित्या क्रियात्वनित्येत्यापन्नम् ।&lt;br&gt;&#xA;द्वितीये त्वनिवृत्तः सदा व्यवहारादिप्रसङ्ग इत्यत आह शक्तितेति ।&lt;br&gt;&#xA;अभिन्ने एव शक्तिव्यक्ती ।&lt;br&gt;&#xA;न चोक्तदोषः ।&lt;br&gt;&#xA;यतस्तत्र शक्तितेति व्यक्तितेति च विशेषो ऽप्यस्ति ।&lt;br&gt;&#xA;सच भेदकार्यनिर्वाहक इति च प्रागेवोक्तमिति ।&lt;br&gt;&#xA;स च विशेषः परस्परं विशेषिणा च यदि भिन्नः, तदा शक्तिव्यक्तयोरपि किं भेदो न स्यात् ।&lt;br&gt;&#xA;अथाभिन्नः पुनर्व्यवहारादिसाङ्कर्यमित्यत आह विशेषवानिति&lt;br&gt;&#xA;&amp;hellip; विशेषवान्  (अनुव्याख्यानम्)१,२.६द्&lt;br&gt;&#xA;अभिन्नो ऽपि &amp;hellip;  (अनुव्याख्यानम्)१,२.७अ&lt;br&gt;&#xA;न्यायसुधा-&lt;br&gt;&#xA;विशेष इत्यनुवर्तते ।&lt;br&gt;&#xA;अभिन्न एवायं विशेष इति ब्रूमः ।&lt;br&gt;&#xA;न चोक्तानुपपत्तिः ।&lt;br&gt;&#xA;यतो ऽभिन्नो ऽपि विशेषवानङ्गीक्रियते ।&lt;br&gt;&#xA;स्वनिवर्हक(?) इत्यर्थः ।&lt;br&gt;&#xA;नन्वेवमन्यत्रापि क्रियाया नित्यत्वमङ्गीकतर्व्यम् ।&lt;br&gt;&#xA;शक्तिव्यक्तिस्वीकारेण सकलदोषपरिहारादिति चेत् ।&lt;br&gt;&#xA;अङ्गीक्रियतां यदि तन्नित्यतायां प्रमाणमस्ति ।&lt;br&gt;&#xA;सति निर्बाधे प्रमाणे, तद्विपरीतव्यवहारेषु च तदन्यथानुपपत्त्या कल्पनैषा भवति ।&lt;br&gt;&#xA;नच घटादिक्रियाया नित्यत्वे निर्बाधं प्रमाणमस्ति ।&lt;br&gt;&#xA;अस्ति तु परमेश्वरादिक्रियाया नित्यत्वे तदित्याह क्रियादिश्चेति&lt;br&gt;&#xA;&amp;hellip; क्रियादिश्च स्वभाव इति हि श्रुतिः  (अनुव्याख्यानम्)१,२.७अब्&lt;br&gt;&#xA;न्यायसुधा-&lt;br&gt;&#xA;एतेन तृतीयो ऽपि निर(परा)स्तः ।&lt;br&gt;&#xA;‘परास्य शक्तिर्विविधैव श्रूयते स्वाभाविकी ज्ञानबलक्रिया च’ इति श्रुतिमनेनोपलक्षयति ।&lt;br&gt;&#xA;स्वाभाविकीउयावद्द्रव्यभाविनी ।&lt;br&gt;&#xA;अत्र स्पष्टां च श्रुतिमाह ज्ञानमिति&lt;br&gt;&#xA;ज्ञानं नित्यं क्रिया नित्या बलं शक्तिः परात्मनः  (अनुव्याख्यानम्)१,२.७च्द्&lt;br&gt;&#xA;&lt;em&gt;३,६४९&lt;/em&gt;&lt;br&gt;&#xA;इति पैङ्गिश्रुतिश्चाह &amp;hellip;  (अनुव्याख्यानम्)१,२.८अ&lt;br&gt;&#xA;न्यायसुधा-&lt;br&gt;&#xA;अथवा पूर्वा श्रुतिः शक्तिरेव क्रियेत्यत्र पठिता उत्तरा तु क्रियाया नित्यत्वे ।&lt;br&gt;&#xA;यद्वा, पूर्वा स्वरूपत्वे ।&lt;br&gt;&#xA;तस्य विवादास्पदत्वात्(त्वे) ।&lt;br&gt;&#xA;द्वितीया तु तद्धेतौ नित्यत्व इति ।&lt;br&gt;&#xA;अस्त्वेवमीश्वरक्रिया नित्या ।&lt;br&gt;&#xA;अन्यक्रिया किमनित्यैवेत्यतो विवेकं प्रमाणान्तरेण दर्शयति शक्तीति&lt;br&gt;&#xA;&amp;hellip; शक्तिसद्भाव एव तु ।&lt;br&gt;&#xA;क्रियादिनित्यता ज्ञेया तदन्यत्र त्वनित्यता  (अनुव्याख्यानम्)१,२.८ब्द्&lt;br&gt;&#xA;इति सत्तत्त्ववचनं &amp;hellip;  (अनुव्याख्यानम्)१,२.९अ&lt;br&gt;&#xA;न्यायसुधा-&lt;br&gt;&#xA;सद्भावे=नित्यत्वे ।&lt;br&gt;&#xA;आदिपदेन ज्ञानादिग्रहणम् ।&lt;br&gt;&#xA;अथवा नित्यतेति स्थायित्वमुच्यते ।&lt;br&gt;&#xA;ततश्च ज्ञानक्रियादिशक्तिः यावत्कालभाविनी तावत्कालभावि ज्ञानादिकमपीत्युक्तं भवति ।&lt;br&gt;&#xA;&lt;em&gt;३,३५१फ़्.&lt;/em&gt;&lt;br&gt;&#xA;स्वरूपसहकारिसमवधानातिरिक्ता शक्तिरेव नास्तीति केचित् ।&lt;br&gt;&#xA;तेषामुदाहृतश्रुत्यादिविरोधः ।&lt;br&gt;&#xA;नच तत्स्वरूपमात्रम् ।&lt;br&gt;&#xA;सम्बन्धितया प्रतीतेः ।&lt;br&gt;&#xA;नापि सहकारिपरम् ।&lt;br&gt;&#xA;स्वाभाविकत्वादिश्रवणात् ।&lt;br&gt;&#xA;किं चास्ति तावदित्थं व्यवहारः ।&lt;br&gt;&#xA;स्फोटादिकार्यं प्रति शक्तिमानपि दहनो देहसंयोगादिसहकारिविरहात् न तदजीजनदिति ।&lt;br&gt;&#xA;तत्र न तावच्छक्तिशब्देन वह्निस्वरूपमात्रमुच्यते ।&lt;br&gt;&#xA;मतुपो वैयर्थ्यप्रसङ्गात् ।&lt;br&gt;&#xA;नापि सहकारिसमवधानं तदभावस्योक्तत्वात् ।&lt;br&gt;&#xA;दहनत्वसामान्यमेव शक्तिरिति चेत् ।&lt;br&gt;&#xA;कथं तर्हि स्वरूपसहकारिसमवधानातिरिक्ता नास्ति ।&lt;br&gt;&#xA;सामान्यमपि सहकारिवर्गान्तर्गतमिति चेत् ।&lt;br&gt;&#xA;तत्किं प्रत्यक्षमप्रत्यक्षं वा ।&lt;br&gt;&#xA;आद्ये दहनदर्शने स्फोटजननशक्तिजिज्ञासा न स्यात् ।&lt;br&gt;&#xA;न द्वितीयः ।&lt;br&gt;&#xA;अपसिद्धान्तापातात् ।&lt;br&gt;&#xA;तथाभ्युपगमे वा सैव शक्तिरस्माकम् ।&lt;br&gt;&#xA;किञ्च मृत्तन्त्वादिस्वरूपं प्रत्यक्षादिसिद्धम् ।&lt;br&gt;&#xA;तस्य घटादिकारणत्वं तु अन्ववव्यतिरेकसमधिगम्यम् ।&lt;br&gt;&#xA;अन्वयव्यतिरेकग्रहणोपायश्च सामान्यम् ।&lt;br&gt;&#xA;तच्च प्रत्यक्षादिसिद्धमिति परेणापि स्वीकृतम् ।&lt;br&gt;&#xA;नच कारणत्वं स्वरूपं, सहकारिसमवधानं वा ।&lt;br&gt;&#xA;स्वरूपस्यान्वयव्यतिरेकानपेक्षाधिगतत्वात् ।&lt;br&gt;&#xA;कारणस्यैव सहकारिसमवधानान्वेषणात् ।&lt;br&gt;&#xA;ततो ऽतीन्द्रियमेव किञ्चिन्मृदादीनां घटादिकारणत्वमभ्युपगमनीयम् ।&lt;br&gt;&#xA;तदेव शक्तिरिति शक्तिवादिभिरभ्युपेयत इत्यास्तां प्रपञ्चः ।&lt;br&gt;&#xA;&lt;em&gt;३,६५६&lt;/em&gt;&lt;br&gt;&#xA;ननु च क्रियायां किं प्रमाणम् ।&lt;br&gt;&#xA;प्रत्यक्षद्रव्यवर्तिन्यां प्रत्यक्षमेवेति ब्रूमः ।&lt;br&gt;&#xA;चलतीत्यपरोक्षावभासदर्शनात् ।&lt;br&gt;&#xA;इन्द्रियव्यापारान्वयव्यतिरेकानुसारित्वात् चलतिप्रत्ययस्य ।&lt;br&gt;&#xA;अन्यथा रूपादेरप्यप्रत्यक्षत्वापातात् ।&lt;br&gt;&#xA;अथ मतम् ।&lt;br&gt;&#xA;न कर्म प्रत्यक्षम्, प्रत्यक्षेण गच्छति द्रव्ये विभागसंयोगातिरिक्तविशेषानुपलब्धेः ।&lt;br&gt;&#xA;यस्त्वयं गच्छतीति प्रत्ययः, स संयोगविभागानुमितक्रियालम्बनः ।&lt;br&gt;&#xA;अनुमापकसंयोगविभागावगर्माथर्श्चेन्द्रियव्यापार इति ।&lt;br&gt;&#xA;तदयुक्तम् ।&lt;br&gt;&#xA;क्रियाप्रतीतेरनुमितित्वं इन्द्रियव्यापारस्य चान्यत्रोपक्षीणत्वं अप्रत्यक्षतायां प्रमाणतः सिद्धायां कल्प्यते अन्यथा वा ।&lt;br&gt;&#xA;नाद्यः ।&lt;br&gt;&#xA;प्रमाणाभावात् ।&lt;br&gt;&#xA;यदुक्तमनुपलब्धेरिति ।&lt;br&gt;&#xA;तदसिद्धम् ।&lt;br&gt;&#xA;वाद्यसिद्धेः ।&lt;br&gt;&#xA;न ह्यपरोक्षावभासमङ्गीकुर्वाणो ऽनुपलब्धेरित्येतावता शक्यो बोधयितुम् ।&lt;br&gt;&#xA;घटादावपि तथा प्रसङ्गात् ।&lt;br&gt;&#xA;विवादपदं कर्म, अप्रत्यक्षं कर्मत्वात्परमाणुकर्मवदिति चेन्न ।&lt;br&gt;&#xA;परमाणुकर्मणो ऽप्यस्माभिर्योगिप्रत्यक्षताङ्गीकारात् ।&lt;br&gt;&#xA;तदर्थमस्मदादीति विशेषणोपादाने परस्य वैयर्थ्यम् ।&lt;br&gt;&#xA;किञ्च विवादपदं रूपम् अप्रत्यक्षं, रूपत्वात्, परमाणुरूपवदिति किं न स्यात् ।&lt;br&gt;&#xA;प्रतीतिविरोधान्नेति चेत् ।&lt;br&gt;&#xA;समं प्रकृते ऽपि ।&lt;br&gt;&#xA;अनुमानविरुद्धा कमर्प्रत्यक्षताप्रतीतिः अप्रमेति चेत् ।&lt;br&gt;&#xA;रूपप्रत्यक्षताप्रतीतिरपि तथास्तु ।&lt;br&gt;&#xA;प्रतीतिविरुद्धे ऽर्थे ऽनुमानमेव नोदेतेतीति चेत् ।&lt;br&gt;&#xA;एतदपि तुल्यम् ।&lt;br&gt;&#xA;&lt;em&gt;३,६५८&lt;/em&gt;&lt;br&gt;&#xA;अथ ब्रूषे ।&lt;br&gt;&#xA;परमाणुरूपस्याप्रत्यक्षतायामाश्रयामहत्त्वं प्रयोजकमिति ।&lt;br&gt;&#xA;तन्न ।&lt;br&gt;&#xA;परमाणोरपि महत्त्वस्य वक्ष्यमाणत्वात् ।&lt;br&gt;&#xA;किं च परमाणुकर्माप्रत्यक्षतायामपि तदेव प्रयोजकं किं न कल्प्यम् ।&lt;br&gt;&#xA;यदि तर्हि कर्म प्रत्यक्षम्, एकस्यामपि कर्मव्यक्तावुत्पन्नायां चलतीतिप्रत्ययः स्यात्, इति चेत् ।&lt;br&gt;&#xA;न, संयोगविभागयोरपि तुल्यत्वात् ।&lt;br&gt;&#xA;तथाच न कर्मानुमानमपि स्यात् ।&lt;br&gt;&#xA;अथ मन्यसे सेनावनादिवत् संयोगविभागयोः प्रत्यक्षतोपपत्तिरिति ।&lt;br&gt;&#xA;तर्हि कर्मणो ऽपि तथा किं न स्यात् ।&lt;br&gt;&#xA;न द्वितीयः ।&lt;br&gt;&#xA;तन्तवो न प्रत्यक्षाः किन्तु पटकार्यानुमेयाः ।&lt;br&gt;&#xA;पटग्रहण एव च इन्द्रियव्यापारोपयोग इत्यपि कल्पनाप्रसङ्गात् ।&lt;br&gt;&#xA;&lt;em&gt;३,६६०फ़्.&lt;/em&gt;&lt;br&gt;&#xA;अपि(?) च संयोगविभागौ द्वयाश्रयाविति परस्य मतम् ।&lt;br&gt;&#xA;अस्माकमपि संयोगविभागद्वयं द्वयाश्रयमिति ।&lt;br&gt;&#xA;ताभ्यां चानुमीयमानं कर्मोभयत्रानुमातव्यम् ।&lt;br&gt;&#xA;तथाच श्येन इव स्थाणावपि चलतीतिप्रत्ययप्रसङ्गः ।&lt;br&gt;&#xA;अथोच्येत, न क्रिया स्थाणावनुमीयते, किं नाम श्येन एव ।&lt;br&gt;&#xA;निपततः श्येनस्य पूर्वदेशविभागोत्पत्तौ उत्पततश्चोत्तरदेशसंयोगजनने स्थाणुकर्मणः कारणतायोगात् ।&lt;br&gt;&#xA;श्येने तु कर्मण्यनुमिते, तस्योपपद्येते देशान्तरसंयोगविभागाविति ।&lt;br&gt;&#xA;तदनुपपन्नम् ।&lt;br&gt;&#xA;स्थाणुकर्मणा हि श्येनस्य देशान्तरसंयोगविभागोत्पत्त्यनुपपत्तौ कर्मान्तरमेव तदनुगुणं श्येने कल्पनीयं स्यात् ।&lt;br&gt;&#xA;स्थाणुकर्मानुमानस्य तु कुतो निवृत्तिः ।&lt;br&gt;&#xA;यद्गतं हि कार्यमुपलभ्यते तद्गतं कारणमपीत्यौत्सर्गिको न्यायः ।&lt;br&gt;&#xA;श्येनकर्मणैव कल्पितेन सर्वस्योपपत्तौ न स्थाणुकर्मोपयोग इति चेन्न ।&lt;br&gt;&#xA;विकल्पानुपपत्तेः ।&lt;br&gt;&#xA;तथाहि, किं व्याप्तिपक्षधर्मतावदप्युपयोगे सत्येव लिङ्गमनुमापकं इत्येतावत्यनुमानसामग्री, उत व्याप्तिपक्षधर्मतावत्त्वमात्रम् ।&lt;br&gt;&#xA;नाद्यः, अकार्यकारणानुमानोच्छेदप्रसङ्गात् ।&lt;br&gt;&#xA;किञ्च यो येननाविनाभूतः स क्वचिदुपलभ्यमानो ऽनुपयोगात्तं न गमयतीत्यलौकिकम् ।&lt;br&gt;&#xA;द्वितीये तु कथं न स्थाणौ कर्मानुमानम् ।&lt;br&gt;&#xA;अनुमितमपि कल्पनागौरवभयादपनीयत इति चेत्(न) प्रमाणसिद्धे ऽर्थे तद्भयाभावात् ।&lt;br&gt;&#xA;&lt;em&gt;३,६६३फ़्.&lt;/em&gt;&lt;br&gt;&#xA;नन्वीश्वरानुमाने ऽपि अनेकेश्वरकल्पना एवं सति स्यात् ।&lt;br&gt;&#xA;न स्यात् ।&lt;br&gt;&#xA;वैषम्यात् ।&lt;br&gt;&#xA;कार्यत्वं हि क्षित्यादीनां कर्तृत्वमात्रमवगमयत्तदेकत्वानेकत्वयोरुदासीनमेव ।&lt;br&gt;&#xA;ततस्तदनेकत्वशङ्कायां कल्पनागौरवपराहतायामेकत्वे पर्यवस्यति ।&lt;br&gt;&#xA;इह तु संयोगविभागलक्षणेन कार्येण स्थाणावेव कर्मण्यनुमिते कथं कल्पनागौरवेण तदपनयनम् ।&lt;br&gt;&#xA;अथोच्येत ।&lt;br&gt;&#xA;अन्यथाप्युपपत्तेर्न स्थाणौ कर्मानुमानं, न चायमर्थापत्तिदोषो नानुमानस्येति वाच्यम् ।&lt;br&gt;&#xA;अन्यथाप्युपपत्तिशङ्कायामनुमाने ऽपि व्याप्तिसन्देहापत्तेरिति, तदनुपपन्नम् ।&lt;br&gt;&#xA;अत्र हि स्थाणौ प्रतीतौ संयोगविभागावकारणकावेव स्यातामिति वा शङ्कनीयम् ।&lt;br&gt;&#xA;श्येनगतेनैव कर्मणा भवेतामिति वा ।&lt;br&gt;&#xA;नाद्यः, व्याहतायाः शङ्काया अनुत्थानात् ।&lt;br&gt;&#xA;न द्वितीयः, तत्तदवयवगतपरित्यागेनान्यगतस्य कारणतायाः क्वाप्यनुपलब्धत्वेन निर्मूलायाः शङ्काया अनुदयात् ।&lt;br&gt;&#xA;कर्मैव तथा विधमुपलब्धमिति चेन्न ।&lt;br&gt;&#xA;तस्येदानीं कल्पयमानत्वात् ।&lt;br&gt;&#xA;प्रत्यक्षकर्मवादे तु नायं दोषः ।&lt;br&gt;&#xA;प्रतिपन्नतत्स्वभावानुसरणसम्भवात् ।&lt;br&gt;&#xA;किञ्च संयोगादिना क्रियानुमाने यावत्सत्त्वं चलति प्रत्ययप्रसङ्गः ।&lt;br&gt;&#xA;संयोगेन क्रियाविनाशान्नेति चेन्न ।&lt;br&gt;&#xA;क्रियानाशस्याप्यप्रत्यक्षतावादे दुरवबोधत्वात् ।&lt;br&gt;&#xA;नहि कार्यजन्म कारणविनाशेन व्याप्तम् ।&lt;br&gt;&#xA;येन संयोगोत्पत्त्या कर्मविनाशो ऽनुमीयेत ।&lt;br&gt;&#xA;पटोत्पत्तावपि तन्तुसंयोगादेरविनाशात् ।&lt;br&gt;&#xA;नापि संयोगजननं क्वापि कर्मविनाशाविनाभूतमनुभूतम् ।&lt;br&gt;&#xA;कर्मावस्थाने सदा संयोगाद्युदयसमासत्तिरिति चेत् ।&lt;br&gt;&#xA;तत्किं यावत् कारणं तावत् कार्यान्तरजननम् ।&lt;br&gt;&#xA;मा हि भूत् यावत्तन्तुसंयोगसद्भावं पटपरम्परोत्पादः ।&lt;br&gt;&#xA;यावत्कर्मसद्भावं संयोगोत्पादस्तु न निश्चितः ।&lt;br&gt;&#xA;अपि चाप्रत्यक्षे व्योम्नि संयोगविभागावपि अप्रत्यक्षाविति पतति पतत्री गगन इति प्रत्ययो न स्यात् ।&lt;br&gt;&#xA;वियति विततालोकावयविनि बहुविहगविभागसंयोगनिबन्धनो ऽसौ प्रत्यय इति चेत् ।&lt;br&gt;&#xA;तथापि दीपिकाऽलोकगतिप्रतीतेरशक्यत्वापरिहारात् ।&lt;br&gt;&#xA;&lt;em&gt;३,६६७फ़्.&lt;/em&gt;&lt;br&gt;&#xA;किं चान्धकारे नयनादि(परि)स्पन्दप्रतिभासो दुर्घटः स्यात् ।&lt;br&gt;&#xA;यदि च मार्तण्डमण्डलस्येव देवदत्तस्यापि गतिरनुमेया स्यात् तदोभयत्रापि चलतिप्रत्ययः स्यात् ।&lt;br&gt;&#xA;न वा कुत्रचित् ।&lt;br&gt;&#xA;विशेषकारणाभावात् ।&lt;br&gt;&#xA;अपि च कार्मकारणादेव संयोगविभागोत्पत्त्युपपत्तौ किं मध्ये कर्मकल्पनयेत्यनवक्ळ्प्तिरेव कर्मणः ।&lt;br&gt;&#xA;न संयोगाद्युत्पत्तिः कर्मकारणात्सम्भवति ।&lt;br&gt;&#xA;तस्य संयोगविशेषादेः स्वाश्रये तत्समवेते वा कार्यारम्भकत्वस्यान्यत्र निश्चितत्वात् ।&lt;br&gt;&#xA;शरीरात्मसंयोगो हि शरीरकर्मकारणम् ।&lt;br&gt;&#xA;कथं तस्माच्छरीराकाशदेशसंयोगविभागौ भवतः ।&lt;br&gt;&#xA;एवमन्यत्रापि द्रष्टव्यमिति ।&lt;br&gt;&#xA;मैवम् ।&lt;br&gt;&#xA;तथा सति संयोगविशेषादेः कर्मकारणत्वस्याप्यभावप्रसङ्गात् ।&lt;br&gt;&#xA;नहि परस्परं तन्तुसंयोगस्य क्रियाहेतुत्वमस्ति ।&lt;br&gt;&#xA;संयोगमात्रस्य तदभावे ऽपि तद्विशेषस्य स्यादिति चेत्, तर्हि तथैव परत्रारम्भकत्वमपि कुतो न स्यात् ।&lt;br&gt;&#xA;किं चैवं सति कर्मणो ऽपि कथमाश्रयाश्रयिसमवेतपरित्यागेनान्यत्र संयोगादिजनकत्वम् ।&lt;br&gt;&#xA;तस्य तथाविधकार्यगम्यस्य तथैव प्रमितत्वादिति चेत् ।&lt;br&gt;&#xA;कर्मकारणस्यैवायमवान्तरभेदमाश्रित्य स्वभावः कल्प्यताम् ।&lt;br&gt;&#xA;धर्मकल्पनात्खलु धर्मिकल्पना गरीयसी ।&lt;br&gt;&#xA;तस्मात्प्रत्यक्षाश्रितं कर्म प्रत्यक्षमेवेति स्थितम् ।&lt;br&gt;&#xA;इति श्रीमन्न्यायसुधायां अत्तृत्वाधिकरणम्&lt;/p&gt;</description>
    </item>
    <item>
      <title>१४ गुहाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/14_guhAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/14_guhAdhikaraNam/</guid>
      <description>&lt;p&gt;&lt;em&gt;३,६७२&lt;/em&gt;&lt;br&gt;&#xA;अथ श्रीमन्न्यायसुधायां गुहाधिकरणम्&lt;br&gt;&#xA;ओं गुहां प्रविष्यावात्मानौ हि तद्दर्शनात् ओं&lt;br&gt;&#xA;गुहां प्रविष्टाव् आत्मानौ हि तद्दर्शनात् । ब्ब्स्_१,२.११ ।&lt;br&gt;&#xA;ऋतं पिबन्ताविति वाक्यं किं जीवेश्वरौ प्रतिपादयति किंवा परमेश्वरमेवेति संशये जीवेश्वराविति तावत्प्राप्तम् ।&lt;br&gt;&#xA;कुतः ।&lt;br&gt;&#xA;द्विवचनात् ।&lt;br&gt;&#xA;न चानन्दमयाधिकरणन्यायेण परिहारः ।&lt;br&gt;&#xA;बाधकाभावात् ।&lt;br&gt;&#xA;कर्मफलभोगानुपपत्तेश्च ।&lt;br&gt;&#xA;जीवेश्वरपक्षे तु छत्रिन्यायेनोपचारो भविष्यतीत्येवं प्राप्ते परमात्मानमेकमेव प्रतिपादयतीदं वाक्यं, गुहानिहितालिङ्गत्वात् ब्रह्मशब्देन&lt;br&gt;&#xA;विशेषणाच्चेति सिद्धान्तितम् ।&lt;br&gt;&#xA;तत्र कर्मफलभोगो भगवता भाष्ये प्रतिपादितः ।&lt;br&gt;&#xA;द्विवचनस्य तु न स्पष्टं परिहारो ऽभिहितः, अतः तत्परिहारार्थमाह द्वित्वं चेति&lt;br&gt;&#xA;&amp;hellip; द्वित्वं चैकस्य युज्यते  (अनुव्याख्यानम्)१,२.९ब्&lt;br&gt;&#xA;न्यायसुधा-&lt;br&gt;&#xA;एतदुक्तं भवति ।&lt;br&gt;&#xA;परमेश्वरमात्रग्रहणे द्विवचनानुपपत्तिं वदन्पृष्टव्यः ।&lt;br&gt;&#xA;कथमनुपपत्तिरिति ।&lt;br&gt;&#xA;द्विवचनं भेदाभिधायि ।&lt;br&gt;&#xA;नच परमात्मनि स्वगतभेदो युज्यत इति चेन्न, द्विवचनस्य भेदाभिधायित्वे ऽनुशासनाभावात् ।&lt;br&gt;&#xA;अथ द्वित्वसङ्खया द्विवचनाभिधेया, सा च परमात्मन्यभेदेन एकत्वसङ्खयया च विरुद्धयत इति चेत्, न ।&lt;br&gt;&#xA;अभेदेनैकत्ववत्येव घटे द्रव्यान्तरसहिते द्वित्वदर्शनात् ।&lt;br&gt;&#xA;अथ द्वित्वं द्रव्यान्तरविधुरस्य न युज्यते विरोधादिति मतम् ।&lt;br&gt;&#xA;तत्रेदमुपतिष्ठते ।&lt;br&gt;&#xA;न केवलं संसारधर्महीनस्यर् कमफलभोगो युज्यते ।&lt;br&gt;&#xA;किन्तु द्वित्वं चैकस्य निर्भेदस्य एकत्वाधारमात्रस्य च युज्यते ।&lt;br&gt;&#xA;&lt;em&gt;३,६७४&lt;/em&gt;&lt;br&gt;&#xA;कथमित्यपेक्षायां तत्प्रदशर्नाय विशेषणाच्चेति सूत्रं प्रकारान्तरेण व्याचष्टे यः सेतुरिति&lt;br&gt;&#xA;विशेषणाच् च । ब्ब्स्_१,२.१२ ।&lt;br&gt;&#xA;यः सेतुरिति चैकत्ववचनेन विशेषणात्  (अनुव्याख्यानम्)१,२.९च्द्&lt;br&gt;&#xA;न्यायसुधा-&lt;br&gt;&#xA;द्वित्वस्याभेदैकत्वाभ्यां न तावद्भावाभावलक्षणो विरोधः ।&lt;br&gt;&#xA;तद्भावाभावात् ।&lt;br&gt;&#xA;नापि वध्यधातुकभावः ।&lt;br&gt;&#xA;सहावस्थानप्रसङ्गात् ।&lt;br&gt;&#xA;तादात्म्याभावस्तु प्रकृते नोपयुज्यते ।&lt;br&gt;&#xA;अतः सहानवस्थानमेव वक्तव्यम् ।&lt;br&gt;&#xA;तस्य च नियमेन परस्परपरिहारेणापलम्भो बीजम् ।&lt;br&gt;&#xA;न चासावस्ति ।&lt;br&gt;&#xA;‘ऋतं पिबन्तौ’ इति द्विवचनविषयतया प्रकृतयोर्द्वित्वाधारयोः’यः सेतुः’ इत्येकवचनेन च विशेषणात् ।&lt;br&gt;&#xA;अभेदैकत्वाधारतावगमादिति यावत् ।&lt;br&gt;&#xA;न चात्रेकस्यैव ग्रहणम् ।&lt;br&gt;&#xA;व्यावर्तकाभावादिति ।&lt;br&gt;&#xA;एतेनैदपि प्रत्युक्तम् ।&lt;br&gt;&#xA;‘यत्परेण बुद्धिजीवाविति पूर्वपक्षयित्वा जीवेश्वराविति सिद्धान्तितम्’ ।&lt;br&gt;&#xA;तथा हि,’तत्तु समन्वयात्’ इति परमात्मन्येव समन्वयं प्रतिज्ञातवता सूत्रकारेण स एव विवरणवाक्यैः प्रपञ्चनीयः ।&lt;br&gt;&#xA;जीवेश्वरयोरस्य वाक्यस्य समन्वयं प्रतिपादयन्प्रक्रमं जह्यात् ।&lt;br&gt;&#xA;बाधके सति नायं दोष इति चेन्न ।&lt;br&gt;&#xA;तदनिरूपणात् ।&lt;br&gt;&#xA;द्विवचनमिति चेत् ।&lt;br&gt;&#xA;तर्हि जीवेश्वराङ्गीकारो ऽपि न स्यात् ।&lt;br&gt;&#xA;तयोरैक्याङ्गीकारात् ।&lt;br&gt;&#xA;काल्पनिको ऽस्ति तयोर्भेद इति चेत् ।&lt;br&gt;&#xA;तर्हीश्वरस्यैवाद्भुताचिन्त्यैश्वर्यवशाद् द्विरूपत्वेन द्वित्वमुपपद्यताम् ।&lt;br&gt;&#xA;तथा च प्रक्रमानुगुणं सूत्रं स्यात् ।&lt;br&gt;&#xA;तत्त्वावेदकं च शास्त्रमिति ।&lt;br&gt;&#xA;नन्वेकवचनेनेति वक्तव्यम् ।&lt;br&gt;&#xA;एकत्ववचनेनेति कथम् ।&lt;br&gt;&#xA;एकत्वादिसङ्खयाहि प्रत्ययार्थः ।&lt;br&gt;&#xA;यथोक्तम् ।&lt;br&gt;&#xA;‘द्वयेकयोर्द्विवचनैकवचने’ इति ।&lt;br&gt;&#xA;द्वित्वैकत्वयोरित्यर्थः ।&lt;br&gt;&#xA;अन्यथा द्वयेकेष्विति स्यात् ।&lt;br&gt;&#xA;तस्मादेकत्वस्य वचनमेकत्ववचनमित्येव युक्तम् ।&lt;br&gt;&#xA;अन्यत्रापि भावप्रधानो निर्देशः प्रतिपत्तव्य इति ।&lt;br&gt;&#xA;इति श्रीमन्न्यायसुधायां गुहाधिकरणम्&lt;/p&gt;</description>
    </item>
    <item>
      <title>१५ अन्तराधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/15_antarAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/15_antarAdhikaraNam/</guid>
      <description>&lt;p&gt;&lt;em&gt;३,६७७&lt;/em&gt;&lt;br&gt;&#xA;अथ श्रीमन्न्यायसुधायां अन्तराधिकरणम्&lt;br&gt;&#xA;ओं अन्तर उपपत्तेः ओं&lt;br&gt;&#xA;अन्तर उपपत्तेः । ब्ब्स्_१,२.१३ ।&lt;br&gt;&#xA;अत्र क्रियाभावरूपलिङ्गसमन्वयश्चिन्त्यत इत्युक्तम् ।&lt;br&gt;&#xA;तदयुक्तम् ।&lt;br&gt;&#xA;सूत्रे भावस्यैव प्रतिज्ञानात् क्रियया अनुक्तेरित्यतो ऽन्तरशब्दमुभयार्थतया व्याख्याति अन्तरिति&lt;br&gt;&#xA;अन्तः स्थित्वा रमणकृदन्तरः समुदाहृतः ।&lt;br&gt;&#xA;रमणं चात्मशब्देनादेयं मातीति चोच्यते  (अनुव्याख्यानम्)१,२.१०&lt;br&gt;&#xA;न्यायसुधा-&lt;br&gt;&#xA;अन्तःशब्दोपपदाद्रमतेर्ञमन्ताड्ड इति डः ।&lt;br&gt;&#xA;उणादयो बहुलमित्युपपदलोपः ।&lt;br&gt;&#xA;विवक्षितं चैतत्सूत्रकारस्य ।&lt;br&gt;&#xA;अन्यथा’अन्तस्तद्धर्मोपदेशात्’ इतिवत् अन्तरुपपत्तेरित्यवक्ष्यत् ।&lt;br&gt;&#xA;लघु चैवं सति सूत्रं स्यात् ।&lt;br&gt;&#xA;अन्तर इति कुर्वन्निममेवार्थं प्रतिजानीत इति ।&lt;br&gt;&#xA;ननु च’य एषो ऽन्तरि()क्षणि पुरुषो दृश्यते, एष आत्मेति होवाच’ इत्येतदत्रोदाहरणवाक्यम् ।&lt;br&gt;&#xA;अत्र चाक्षिस्थ एव प्रतीयते ।&lt;br&gt;&#xA;न तस्य रमणकर्तृत्वम् ।&lt;br&gt;&#xA;श्रुत्युक्तमेव सूत्रैः प्रतिज्ञातव्यम् ।&lt;br&gt;&#xA;तत्कथं श्रुतावनुक्तं रमणकर्तृत्वं सूत्रकृता प्रतिज्ञायत इत्यत आह रमणं चेति&lt;br&gt;&#xA;न केवलमक्षिस्थत्वम् ।&lt;br&gt;&#xA;किन्तु रमणं रमणकर्तृत्वं चेति आद्यश्चशब्दः ।&lt;br&gt;&#xA;न केवलं सूत्रे ऽपि तु श्रुतौ चेति द्वितीयः ।&lt;br&gt;&#xA;आत्मशब्देन एष आत्मेत्यनेन ।&lt;br&gt;&#xA;आदेयम् उपादेयं सुखं सुखसाधनं च माति अनुभवतीति निर्वचनेनेत्यर्थः ।&lt;br&gt;&#xA;आङ्पूर्वकाद्ददातेर्मन्यतेश्च क्विप् ।&lt;br&gt;&#xA;&lt;em&gt;३,६८०&lt;/em&gt;&lt;br&gt;&#xA;सुखविशिष्टाभिधानाद् एव च । ब्ब्स्_१,२.१५ ।&lt;br&gt;&#xA;चक्षुरन्तरस्य परमेश्वरत्वोपपादकमपरं सूत्रम् ।&lt;br&gt;&#xA;सुखविशिष्टाभिधानादेव चेति ।&lt;br&gt;&#xA;अत्र विशिष्टपदं व्यर्थं सुखाभिधानादेवचेत्येतावता पूर्णत्वात् ।&lt;br&gt;&#xA;सुखसम्बन्धाभिधानार्थं विशिष्टपदमिति चेत् न, सुखित्वाभिधानादेव चेति कर्तुं शक्यत्वात् ।&lt;br&gt;&#xA;लघु चैवं सति सूत्रं स्यात् ।&lt;br&gt;&#xA;अयुक्तं च सुखसम्बन्धाभिधानम् ।&lt;br&gt;&#xA;‘प्राणो ब्रह्म कं ब्रह्म’ इति श्रुतौ सुखमात्राभिधानादित्यतो ऽन्यथा व्याचष्टे विशिष्टेति&lt;br&gt;&#xA;विशिष्टसुखवत्त्वाच्च &amp;hellip;  (अनुव्याख्यानम्)१,२.११अ&lt;br&gt;&#xA;न्यायसुधा-&lt;br&gt;&#xA;नात्र सुखविशिष्टशब्दः तद्वत्तामाचष्टे ।&lt;br&gt;&#xA;येनानुपादेयः स्यात् ।&lt;br&gt;&#xA;किन्तु सुखस्य वैशिष्ययं पूर्णतालक्षणम् ।&lt;br&gt;&#xA;यदि हि सुखाभिधानादित्येव ब्रूयात् तदा सुखस्यान्यत्रापि सद्भावेन व्यभिचारः स्यात् ।&lt;br&gt;&#xA;ततः सार्थकं विशेषणोपादानम् ।&lt;br&gt;&#xA;ननु कथमत्र विग्रहः ।&lt;br&gt;&#xA;सुखेन विशिष्टः श्रेष्ठ इति ।&lt;br&gt;&#xA;कथं तर्हि विशिष्टसुखेत्युक्तम् ।&lt;br&gt;&#xA;अर्थकथनमात्रमेतदित्यदोषः ।&lt;br&gt;&#xA;सुखेन श्रेष्ठो हि तदा स्यात् यदि तत्सुखं श्रेष्ठं भवेदित्यर्थाद्, वैशिष्ययं सुखधर्मो भवति ।&lt;br&gt;&#xA;अथवा’कडाराः कर्मधारये’ इति विशेषणस्य परनिपातं मन्यमानेन विशिष्टसुखेत्युक्तम् ।&lt;br&gt;&#xA;कथं तर्हि मतुप्प्रयोगः, श्रुतावनुक्तत्वात् ।&lt;br&gt;&#xA;स्वरूपेणापि सुखेन विशेषशक्तया तद्वान् भवतीति ज्ञापयितुमिति ।&lt;br&gt;&#xA;नन्वेवं व्याख्याने हेतुससिद्धः स्यात् ।&lt;br&gt;&#xA;सुखविशेषणस्य विशिष्टत्वस्य श्रुतावनुक्तत्वादिति चेन्न ।&lt;br&gt;&#xA;मुख्यामुख्ययोर्मुख्यस्यैव ग्राह्यत्वात् ।&lt;br&gt;&#xA;उक्ता च सुखस्य विशिष्टता श्रुतावित्याह ब्रह्मत्वं चेति&lt;br&gt;&#xA;&lt;em&gt;३,६८१&lt;/em&gt;&lt;br&gt;&#xA;&amp;hellip; ब्रह्मत्वं च विशिष्टता  (अनुव्याख्यानम्)१,२.११ब्&lt;br&gt;&#xA;न्यायसुधा-&lt;br&gt;&#xA;सुखविशेषणं विशिष्टता च ब्रह्मत्वं ब्रह्मशब्दार्थः ।&lt;br&gt;&#xA;‘कं ब्रह्मेति’ ब्रह्मशब्देनोक्तेति यावत् ।&lt;br&gt;&#xA;ब्रह्मशब्दो हि पूर्णतामाह ।&lt;br&gt;&#xA;तद्विशेष्याकाङ्क्षायां सन्निहितपरित्यागे कारणाभावात्सुखमेव सम्बद्धयत इति ।&lt;br&gt;&#xA;&lt;em&gt;३,६८२&lt;/em&gt;&lt;br&gt;&#xA;अनवस्थितेर् असम्भवाच् च नेतरः । ब्ब्स्_१,२.१७ ।&lt;br&gt;&#xA;चक्षुरन्तरस्येश्वरत्वं प्रतिपाद्य, अक्ष्यादित्ययोरग्निरेव नियामकतयात्रोच्यत इति यत् पूर्वपक्षिणोक्तं तन्निराकर्तुं सूत्रम् अनवस्थितेरसम्भवाच्च&lt;br&gt;&#xA;नेतर इति&lt;br&gt;&#xA;&lt;em&gt;३,६८३&lt;/em&gt;&lt;br&gt;&#xA;तस्यार्थः ।&lt;br&gt;&#xA;जीवस्याग्नेर्जीवान्तरनियामकत्वे तस्यापि नियामकान्तरेण भाव्यमित्यनवस्थितेः उभयोर्जीवत्वसाम्येन नियम्यनियामकभावासम्भवाच्च&lt;br&gt;&#xA;नाग्निरक्ष्यादित्यस्थतया अत्रोच्यत इति ।&lt;br&gt;&#xA;एतदयुक्तम् ।&lt;br&gt;&#xA;स्वव्याघातात् ।&lt;br&gt;&#xA;अस्माभिरपि हि ब्रह्मादिजीवानां मानुषादिजीवनियामकत्वमङ्गीक्रियते ।&lt;br&gt;&#xA;तत्र यदि परस्यानविस्थित्यसम्भवौ अस्माकमपि कुतो न भवतः ।&lt;br&gt;&#xA;यथा च नास्माकं, तथा न परस्यापीत्यतः सूत्रं सम्यग्व्याख्यातुं पीठमारचयति अन्योन्येति&lt;br&gt;&#xA;अन्योन्यनियतिश्चेशनियमे नान्यथा भवेत्  (अनुव्याख्यानम्)१,२.११च्द्&lt;br&gt;&#xA;न्यायसुधा-&lt;br&gt;&#xA;चशब्दो ऽवधारणे ।&lt;br&gt;&#xA;चेतनानामिति वक्ष्यमाणमत्रापि सम्बद्धयते ।&lt;br&gt;&#xA;चेतनानां यो ऽन्योन्यनियतिः ब्रह्मादीनां नियामकता, मानुषादीनां तु नियम्यता, सा ईशनियमे प्रेरणे सत्येवोपपन्ना भवेत् ।&lt;br&gt;&#xA;अनवस्थित्यसम्भवाभावात् ।&lt;br&gt;&#xA;प्रेरकपरम्परा हि परनिरपेक्षे परमेश्वरे विश्राम्यति ।&lt;br&gt;&#xA;तन्नियत्या चेतरेषां नियम्यनियामकभावो भविष्यति ।&lt;br&gt;&#xA;नियन्तुरीश्वरस्याभावे अन्योन्यनियतिरुपपन्ना न भवेत् ।&lt;br&gt;&#xA;अनवस्थित्यसम्भवपरिहारोपायाभावात् ।&lt;br&gt;&#xA;ननु ब्रह्मादीनां नियामकत्वं मानुषादीनां नियम्यत्वमित्येष विशेषः तेषां स्वभाव एव ।&lt;br&gt;&#xA;यद्वक्ष्यति न चाऽधिकारिकमिति मोक्षे ऽप्यनुवृत्तेश्च ।&lt;br&gt;&#xA;आधिकारिमण्डलस्थोक्तेरिति वचनात् ।&lt;br&gt;&#xA;स्वमते च का नाम परमेश्वरापेक्षेत्यत आह चेतनानामिति&lt;br&gt;&#xA;चेतनानां विशेषो यः स्वभावो ऽपीश्वरापिर्तः  (अनुव्याख्यानम्)१,२.१२अब्&lt;br&gt;&#xA;न्यायसुधा-&lt;br&gt;&#xA;चेतनानां ब्रह्मादीनां मानुषादीनां च, यो विशेषो नियम्यनियामकत्वलक्षणः, सः तेषां स्वभाव एव ।&lt;br&gt;&#xA;‘न तदस्ति विना यत्स्यान्मया भूतं चराचरम्’ इति वचनात् ।&lt;br&gt;&#xA;अन्यथेश्वरस्य सर्वैश्वर्यं न स्यात् ।&lt;br&gt;&#xA;स्याच्च परेषां स्वातन्तृयम् ।&lt;br&gt;&#xA;अङ्गीकृतं च परैराकाशे ऽनादिनो ऽपि द्रव्यत्वस्य गुणवत्त्वाधीनत्वम् ।&lt;br&gt;&#xA;अद्वैतिभिश्चाविद्याधीनत्वं जीवब्रह्मविभागस्य ।&lt;br&gt;&#xA;यो हीश्वरेण यस्य सर्वदा नियम्यते, स तस्य स्वभाव इत्युच्यते ।&lt;br&gt;&#xA;यस्तु कदाचित् सो ऽस्वभाव इति ।&lt;br&gt;&#xA;&lt;em&gt;३,६८५&lt;/em&gt;&lt;br&gt;&#xA;किमतो यद्येवं स्वव्याघातेन विना सूत्रार्थो निष्पन्न इत्याह अन्योन्येति&lt;br&gt;&#xA;अन्योन्यनियमे तस्मादनवस्थित्यसम्भवौ  (अनुव्याख्यानम्)१,२.१२च्द्&lt;br&gt;&#xA;न्यायसुधा-&lt;br&gt;&#xA;यस्मादीश्वराङ्गीकारे ऽन्योन्यनियमो युज्यते ।&lt;br&gt;&#xA;नान्यथा तस्मादीश्वरमनङ्गीकृत्य परेणान्योन्यनियमे ऽङ्गीक्रियमाणे ऽनवस्थित्यसम्भवौ सूत्रकृतोक्तौ युक्तावित्यर्थः ।&lt;br&gt;&#xA;नन्वनवस्थित्यसम्भवयोः को भेदः ।&lt;br&gt;&#xA;उभयत्रापि प्रवृत्त्यनुपपत्तिसाम्यात् ।&lt;br&gt;&#xA;उच्यते ।&lt;br&gt;&#xA;अनवस्थायां हि प्राक् सिद्धमूलाभावेन प्रवृत्तिनिरोधः ।&lt;br&gt;&#xA;असम्भवे तु समानतयाविनि(य)गम्यत्वेनेति भेदः ।&lt;br&gt;&#xA;यथा पृथिवीसम्बन्धाद्गन्धोपलब्धिः पयसीति वदन्तं प्रत्युच्यते ।&lt;br&gt;&#xA;पयःसम्बन्धात्पृथिव्यां तदुपलब्धिरिति किं न स्यात् ।&lt;br&gt;&#xA;विनिगमकाभावादिति ।&lt;br&gt;&#xA;तदनेनानीश्वरवादिनं प्रतीदं दोषाभिधानामित्युक्तम् ।&lt;br&gt;&#xA;ईश्वरमङ्गीकृत्याक्ष्यादित्यस्थतयात्राग्निरुच्यत इति वदतः को दोष इत्यत आह ईश्वरश्चेदिति&lt;br&gt;&#xA;&lt;em&gt;३,६८६&lt;/em&gt;&lt;br&gt;&#xA;ईश्वरश्चेन्नियन्ता च स एव प्रथमागतः ।&lt;br&gt;&#xA;किमित्यपोद्यते कस्माद् वृथावस्थितिकल्पना  (अनुव्याख्यानम्)१,२.१३अद्&lt;br&gt;&#xA;न्यायसुधा-&lt;br&gt;&#xA;यदीश्वरः सर्वनियन्ताभ्युपगतः स्यात्तदा स एव प्रथमागतः साक्षादक्ष्यादित्यस्थत्वेनामृतत्वादिप्रमाणैः प्रतीतः कस्मात्परित्यजन्ते ।&lt;br&gt;&#xA;कस्याच्चेश्वरस्यादित्यादीनां च मध्ये वृथाग्नेनिर्यामकत्वेनावस्थितिकल्पना क्रियते ।&lt;br&gt;&#xA;पूर्वपक्षप्रापकाणां भाष्ये निरस्तत्वादिति ।&lt;br&gt;&#xA;ईश्वरपरित्यागे मध्ये ऽग्निकल्पने च प्रमाणं नास्तीत्युक्तम् ।&lt;br&gt;&#xA;ततः किमित्यत आह दोषवतीति&lt;br&gt;&#xA;दोषवत्येव तस्मात् सा नैव कार्या कथञ्चन  (अनुव्याख्यानम्)१,२.१३एफ़्&lt;br&gt;&#xA;न्यायसुधा-&lt;br&gt;&#xA;दोषः श्रुतहानिरश्रुतकल्पना च ।&lt;br&gt;&#xA;आद्येन एवशब्देन दोषद्वयस्यापरिहार्यत्वमाह ।&lt;br&gt;&#xA;तस्मात् उभयत्र प्रमाणाभावात् ।&lt;br&gt;&#xA;सा परमेश्वरपरित्यागेनावस्थितिकल्पना ।&lt;br&gt;&#xA;अनेन सूत्रस्यार्थान्तरमुक्तं वेदितव्यम् ।&lt;br&gt;&#xA;मध्ये ऽग्नेरवस्थितिकल्पकाभावात् ।&lt;br&gt;&#xA;प्रथमावगतेश्वरपरित्यागासम्भवाच्च नेतर इति ।&lt;br&gt;&#xA;इदमुक्तं भवति ।&lt;br&gt;&#xA;अक्ष्यादित्यस्थतयात्र प्रतिपाद्यमग्निं प्रतिपाद्यमानं प्रति किं स्वतन्त्रमीश्वरमनभ्युपगम्यैतदुच्यते, उताभ्युपगम्येति विकल्प्य, पक्षद्वये सूत्रकारेण&lt;br&gt;&#xA;दूषणमुक्तमिति ।&lt;br&gt;&#xA;अथवा प्रतिवादिनं निरीश्वरं निश्चित्य सूत्रकृतानवस्थित्यसम्भवावुक्ताविति पूर्वग्रन्थार्थः ।&lt;br&gt;&#xA;तत्कथं निश्चितमित्यत आह ईश्वरश्चेदिति&lt;br&gt;&#xA;यदि सर्वनियन्तेश्वरः प्रतिवादिनाभ्युपगतः स्यात्, तदा स एव प्रथमागतः किमित्यपोद्येत ।&lt;br&gt;&#xA;कस्माच्च वृथावस्थितिकल्पना क्रियते ।&lt;br&gt;&#xA;किं तु निर्निमित्तत्वात्सा नैव कार्या स्यात् ।&lt;br&gt;&#xA;न हि पूर्वपक्षी सर्वथाप्यप्रेक्षावान् ।&lt;br&gt;&#xA;तथा सत्युन्मत्तवदुपेक्षणीयः स्यात् ।&lt;br&gt;&#xA;नहि पूर्वपक्षी सर्वथाप्यप्रेक्षावान् ।&lt;br&gt;&#xA;तथा सत्युन्मत्तवदुपेक्षणीयः स्यात् कृता च तेनेयं सर्वा कल्पना ।&lt;br&gt;&#xA;तेन जानीमो ऽयं निरीश्वर इत्ययमभिप्रायः सूत्रकारस्येति ।&lt;/p&gt;</description>
    </item>
    <item>
      <title>१६ अन्तर्याम्यधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/16_antaryAmyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/16_antaryAmyadhikaraNam/</guid>
      <description>&lt;p&gt;&lt;em&gt;३,६८९&lt;/em&gt;&lt;br&gt;&#xA;ओं अन्तर्याम्यधिदैवादिषु तद्धर्मव्यपदेशात् ओं&lt;br&gt;&#xA;अन्तर्याम्यधिदैवाधिलोकादिषु तद्धर्मव्यपदेशात् । ब्ब्स्_१,२.१८ ।&lt;br&gt;&#xA;नन्वेतदनन्तरातीतेनैव गतार्थम् ।&lt;br&gt;&#xA;अन्तर्यामित्वं ह्यन्तःस्थित्वा नियामकत्वम् ।&lt;br&gt;&#xA;एतदेवान्तर उपपत्तेरित्युक्तम् ।&lt;br&gt;&#xA;नच तत्र नियामकत्वं न विवक्षितम् ।&lt;br&gt;&#xA;तथा सत्यनवस्थितेरसम्भवाच्चेति दूषणस्यालग्नकत्वप्रसङ्गादित्यतः प्रमेयभेदं दर्शयितुं एतदधिकरणनिवर्तनीयामाशङ्कामाह रमणमिति&lt;br&gt;&#xA;रमणं नातियत्नस्य विक्षेपादेव युज्यते  (अनुव्याख्यानम्)१,२.१४अब्&lt;br&gt;&#xA;न्यायसुधा-&lt;br&gt;&#xA;पूर्वाधिकरणे ऽक्ष्यादिषु स्थित्वा रममाणस्तत्प्रेरको हरिरित्युक्तम् ।&lt;br&gt;&#xA;तदसत् ।&lt;br&gt;&#xA;व्याहतत्वात् ।&lt;br&gt;&#xA;आदित्यादिनियमनार्थमतियत्नेन हि भाव्यम् ।&lt;br&gt;&#xA;प्रयत्नस्य व्यापारानुगुणत्वदर्शनात् ।&lt;br&gt;&#xA;अतियत्नवतश्च चित्तविक्षेपो नियतः ।&lt;br&gt;&#xA;नच चित्तविक्षेपवतो रमणमुपपद्यते ।&lt;br&gt;&#xA;अतो नियामकश्च रतिमांश्चेति व्याहतम् ।&lt;br&gt;&#xA;नच व्याहतं शतेनापि हेतूनां सिद्धयति ।&lt;br&gt;&#xA;तदुक्तम्,’बहुव्यापारतायाश्च क्लेशो ऽधिकतरो भवेत्’ इति ।&lt;br&gt;&#xA;उक्तव्याप्तिपक्षधर्मतावधारणाय एवशब्दः ।&lt;br&gt;&#xA;एतत्परिहारत्वेन गूढाभिसन्धिरधिकरणार्थमाह इति चेदिति&lt;br&gt;&#xA;इति चेत् सर्वनियमो यस्य कस्मान्न शक्यते  (अनुव्याख्यानम्)१,२.१४च्द्&lt;br&gt;&#xA;न्यायसुधा-&lt;br&gt;&#xA;तत्रेदमुत्तरमिति शेषः ।&lt;br&gt;&#xA;यस्य परमेश्वरस्य सर्वनियमः सर्वान्तर्यामित्वमस्ति(?) ।&lt;br&gt;&#xA;तस्य कस्मान्न शक्यते रमणमिति प्रकृतम् ।&lt;br&gt;&#xA;एतामाशङ्कां परिहर्तुं सर्वान्तर्यामित्वमिह हेतुतयोच्यत इति भावः ।&lt;br&gt;&#xA;नन्वेतत्पिण्याकयाचनार्थं गतस्य खारीतैलदानमिव ।&lt;br&gt;&#xA;यत् आदित्यादिनियामकस्य चित्तविक्षेपसम्भवेन रमणं न युज्यत इत्युक्ते, सर्वनियामकत्वमुक्तम् ।&lt;br&gt;&#xA;ततो ह्यतिशयेन चित्तविक्षेपाद्रमणानुपपत्तिः, इत्यतो ऽभिप्रायमुद्घाटयति स्वात्मनेति&lt;br&gt;&#xA;स्वात्मनानियतं वस्तु प्रतीपं ह्यात्मनो भवेत् ।&lt;br&gt;&#xA;स्वाधीनसत्ताशक्तयादि कथमात्मप्रतीपकम्  (अनुव्याख्यानम्)१,२.१५&lt;br&gt;&#xA;&lt;em&gt;३,६८९फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;यद्वस्तु स्वात्मना देवदत्तेनानियतं देवदत्तानधीनसत्ताप्रतीतिप्रवृत्तिकं, तदेवात्मनो देवदत्तस्य प्रतीपं चित्तविक्षेपकं भवेदिति हि दृष्टम् ।&lt;br&gt;&#xA;इदं तु जगदीश्वराधीनसत्तादिकम् ।&lt;br&gt;&#xA;तत्कथं तस्य चित्तविक्षेपकं भवेत् ।&lt;br&gt;&#xA;अथवा यदीदं यस्तु विश्वं स्वात्मनेश्वरेणानियतं स्यात् ।&lt;br&gt;&#xA;तदधीनसत्तादिकं न स्यात्, तदैव ह्यात्मनः परमेश्वरस्य प्रतीपं भवेत् ।&lt;br&gt;&#xA;नचैवमिति योज्यम् ।&lt;br&gt;&#xA;न राजादिवन्नियामकत्वमात्रमन्तर्यामित्वम्, अपि तर्हि सत्तादिप्रदत्वमित्युक्तं भवति ।&lt;br&gt;&#xA;इति श्रीमन्न्यायसुधायां अन्तर्याम्यधिकरणम्&lt;/p&gt;</description>
    </item>
    <item>
      <title>१७ अदृश्यत्वाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/17_adRshyatvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/17_adRshyatvAdhikaraNam/</guid>
      <description>&lt;p&gt;&lt;em&gt;३,६९२&lt;/em&gt;&lt;br&gt;&#xA;अथ श्रीमन्न्यायसुधायां अदृश्यत्वाधिकरणम्&lt;br&gt;&#xA;ओं अदृश्यत्वादिगुणको धर्मोक्तेः ओं&lt;br&gt;&#xA;अदृश्यत्वादिगुणको धर्मोक्तेः । ब्ब्स्_१,२.२१ ।&lt;br&gt;&#xA;अत्र यत्तदद्रेश्यमित्यादिवाक्योक्तानामदृश्यत्वादीनां धर्माणां ब्रह्मणि समन्वयः प्रतिपाद्यते ।&lt;br&gt;&#xA;तेषां चोक्तरीत्या ब्रह्मस्वरूपत्वमभ्युपगतं तदभ्यधिकाशङ्कायाऽक्षिपति गुणेति&lt;br&gt;&#xA;गुणक्रियादयो भावा यदिवा स्युरभेदिनः ।&lt;br&gt;&#xA;अभेदो ऽभावधर्माणां ब्रह्मणा युज्यते कथम्  (अनुव्याख्यानम्)१,२.१६&lt;br&gt;&#xA;न्यायसुधा-&lt;br&gt;&#xA;आनन्दादयो गुणाः संहरणादिक्रियाः सर्वगतत्वादिभावाः ।&lt;br&gt;&#xA;अन्नमयादिरूपाणि पुच्छाद्यवयवाश्च यद्यभेदिनो ऽङ्गीकृताः तदा तथा स्युर्वा ।&lt;br&gt;&#xA;तेषां भावत्वन वक्ष्यमाणानुपपत्तेरभावात् ।&lt;br&gt;&#xA;अनुपपत्त्यन्तराणां च परिहृतत्वात् ।&lt;br&gt;&#xA;अदृश्यत्वादीनां तु धर्माणां ब्रह्मणाभेदो न युज्यते ।&lt;br&gt;&#xA;तेषामभावत्वाद्ब्रह्मणो भावत्वात् ।&lt;br&gt;&#xA;भावाभावयोरैक्यस्य विरुद्धत्वादिति ।&lt;br&gt;&#xA;परिहरति नाभाव इति&lt;br&gt;&#xA;नाभावो भाव इति च विशेषः प्रायशो भवेत्  (अनुव्याख्यानम्)१,२.१७अब्&lt;br&gt;&#xA;न्यायसुधा-&lt;br&gt;&#xA;इह हि दृश्यादन्यो ऽदृश्यः तस्य भावो ऽदृश्यत्वमित्यदृश्य(त्व)आदिशब्दैर्दृश्याद्यन्योन्याभावो ऽभिधीयते ।&lt;br&gt;&#xA;अश्वादन्यो ऽनश्वः तस्य भावो ऽनश्वत्वमिति यथा ।&lt;br&gt;&#xA;न पुनस्तत्प्रागभावादिः ।&lt;br&gt;&#xA;असामथ्यरेन(?) समासासम्भवात् ।&lt;br&gt;&#xA;दृश्यादिविरोधित्वमर्थो ऽस्त्विति चेन्न ।&lt;br&gt;&#xA;सहानवस्थानवध्यघात(तु)कभावभावाभावालक्षणविरोधानामसम्भवात् ।&lt;br&gt;&#xA;तादात्म्यविरोधस्य चान्योन्याभावानतिरेकात् ।&lt;br&gt;&#xA;तथा चाभावो अन्योन्याभाव इति भाव इति चैतयोर्लोके ऽपि विशेषो भेदो न भवेत् ।&lt;br&gt;&#xA;एवं(च) सति ब्रह्मण्येव कानुपपत्तिरिति ।&lt;br&gt;&#xA;तदभावो हीति वक्ष्यमाणाभिप्रायेण प्रायश इत्युक्तम् ।&lt;br&gt;&#xA;अथवाभाव इति चतुर्विधे ऽप्यभावे प्राप्ते ऽन्योन्याभावपरिग्रहणार्थं प्रायश इत्युक्त(त्यभिहित)म् ।&lt;br&gt;&#xA;अन्योन्याभावो हि प्रागभावादिभ्यो(ऽपि) बहुतरः प्रतिवस्तु नियतत्वात् ।&lt;br&gt;&#xA;नित्यानादिसम्बन्धिनः प्रागभावादेरभावात् ।&lt;br&gt;&#xA;&lt;em&gt;३,६९६फ़्.&lt;/em&gt;&lt;br&gt;&#xA;ननु प्रागभावप्रध्वंसाभावात्यन्ताभावभिन्नः संसर्गाभावः, किं धर्मिणो भिन्न उताभिन्नः ।&lt;br&gt;&#xA;नाद्यः ।&lt;br&gt;&#xA;ब्रह्मगतस्यापि भेदप्रसङ्गात् ।&lt;br&gt;&#xA;तथा च’एवं धर्मान्’ इत्यादिश्रुतिविरोधात् ।&lt;br&gt;&#xA;नच ब्रह्मणि नासौ श्रुत इति वाच्यम् ।&lt;br&gt;&#xA;अगोत्रमवर्णमित्यादिना प्रतीतत्वात् ।&lt;br&gt;&#xA;न विद्यते गोत्रादिकं यस्य तद्धि तथोच्यते ।&lt;br&gt;&#xA;द्वितीये किमन्योन्याभावनिर्धारणेन ।&lt;br&gt;&#xA;अभाव इत्येव वक्तव्यम् ।&lt;br&gt;&#xA;तथा चाशेषश्रुतिव्याख्यानं भवतीति ।&lt;br&gt;&#xA;अत्र ब्रूमः ।&lt;br&gt;&#xA;भिन्न एव धर्मिणः प्रागभावादिः ।&lt;br&gt;&#xA;धर्मिविनाशे ऽप्यविनाशात् ।&lt;br&gt;&#xA;यत्र हि भूतले घटाभावस्तस्य खननादिना विनाशे ऽपि घटाभावो ऽनुवर्तत एव ।&lt;br&gt;&#xA;धर्मित्वं च भूतलादेः प्रातीतिकं न वस्तुकृतम् ।&lt;br&gt;&#xA;अत एव भाववदभावस्यापि तत्त्वान्तरत्वमभिधाय भावाभावस्वरूपत्वात् इत्यन्योन्याभावस्य धर्मिस्वरूपतामाह ।&lt;br&gt;&#xA;ननु तर्हि ब्रह्मण्यपि तथात्वप्रसङ्गः ।&lt;br&gt;&#xA;सत्यम् ।&lt;br&gt;&#xA;गोत्रादिसंसर्गा(स्या)भावस्य ब्रह्मातिरिक्ताभ्युपगमात् ।&lt;br&gt;&#xA;यथा हि दण्डो देवदत्तस्य विशेषणम् ।&lt;br&gt;&#xA;तथा गोत्राद्यभावो ऽपि ब्रह्मणो विशेषणम् ।&lt;br&gt;&#xA;नच श्रुतिविरोधः ।&lt;br&gt;&#xA;दण्डित्ववदभाववत्त्वस्य धर्मत्वेन विवक्षितत्वात् ।&lt;br&gt;&#xA;नच आनन्दादावप्येवं कल्पना ।&lt;br&gt;&#xA;‘आनन्दो ब्रह्म’ इत्यादिवचनात् ।&lt;br&gt;&#xA;बाधकाभावाच्च ।&lt;br&gt;&#xA;तस्मादन्योन्याभाव एवान्यत्र धर्मिस्वरूपमिति ब्रह्मण्यपि तथाभ्युपगन्तव्यः ।&lt;br&gt;&#xA;गोत्राद्यभाववत्ता तु भावरूपैव इति न तस्या ब्रह्मस्वरूपत्वे काचिदनुपपत्तिरिति नेह विचार्यते ।&lt;br&gt;&#xA;&lt;em&gt;३,७०१&lt;/em&gt;&lt;br&gt;&#xA;यस्त्वन्योन्याभावस्य धर्मिस्वरूपतां क्वापि न मन्यते ।&lt;br&gt;&#xA;स प्रष्टव्यः ।&lt;br&gt;&#xA;किन्निमित्तो ऽयमनभ्युपगमः ।&lt;br&gt;&#xA;किं विरोधादुत, प्रमाणाभावात्, अथ बाधकसद्भावात् ।&lt;br&gt;&#xA;आद्ये कथमन्योन्याभावस्य धर्मिणा विरोध इति वक्तव्यम् ।&lt;br&gt;&#xA;विधिनिषेधरूपत्वेनेति चेत्, तदेव कथम् ।&lt;br&gt;&#xA;नञः प्रयोगाप्रयोगाभ्यामिति चेत् तत्राह अतद्भाव इति&lt;br&gt;&#xA;अतद्भावो ऽन्यता चेति न विशेषो ऽस्ति कश्चन  (अनुव्याख्यानम्)१,२.१७च्द्&lt;br&gt;&#xA;न्यायसुधा-&lt;br&gt;&#xA;पटस्य ह्यघटत्वं घटादन्यत्वं चैकमेव ।&lt;br&gt;&#xA;अघटो घटादन्य इत्यनयोर्विशेषाप्रतीतेः ।&lt;br&gt;&#xA;विद्येते च नञः प्रयोगाप्रयोगौ इत्यतो व्यभिचार इत्यर्थः ।&lt;br&gt;&#xA;स्थलान्तरे व्यभिचारं दर्शयति दोषाभाव इति&lt;br&gt;&#xA;दोषाभावो गुण इति प्रसिद्धो लौकिकेष्वपि  (अनुव्याख्यानम्)१,२.१८अब्&lt;br&gt;&#xA;न्यायसुधा-&lt;br&gt;&#xA;आरोग्यं गुणः अक्रौर्यं गुणः, इति नञ्प्रयोगविषयस्य निषेधस्य रोगाद्यभावस्य, नञ्प्रयोगाविषयो विधिरूपत्वं गुणत्वं, लौकिकवैदिकेषु&lt;br&gt;&#xA;व्यवहारेषु प्रसिद्धम् ।&lt;br&gt;&#xA;उपलक्षणं चैतत् ।&lt;br&gt;&#xA;अनौदार्यं दोषः, इति गुणाभावस्य दोषत्वमपि प्रसिद्धम् ।&lt;br&gt;&#xA;अतो(ऽपि), व्यभिचार इत्यर्थः ।&lt;br&gt;&#xA;अन्योन्याभावस्य धर्मिस्वरूपत्वसमर्थनं न औत्प्रेक्षिकम् ।&lt;br&gt;&#xA;किन्तु सूत्रकृतो ऽप्यभिमतमिति दर्श(सूच)यितुं सूत्रकृताप्ययं व्यभिचारः सूचित इत्याह अदृश्यत्वादिकानिति&lt;br&gt;&#xA;अदृश्यत्वादिकांस्तस्माद् गुणानाह स्वयं प्रभुः  (अनुव्याख्यानम्)१,२.१८च्द्&lt;br&gt;&#xA;न्यायसुधा-&lt;br&gt;&#xA;यस्मान्नञः प्रयोगाप्रयोगौ नाभेदविरोधिनौ, तस्मात्तदेव सूचयितुमदृश्यत्वादिगुणक इत्यदृश्यत्वादीनां नञ्वाच्यानामतथाभूतानां गुणानां&lt;br&gt;&#xA;चैक्यमाह सूत्रकारः ।&lt;br&gt;&#xA;अन्यथा दृश्यत्वादीत्यवक्ष्यदिति ।&lt;br&gt;&#xA;अनेन सप्रतियोगित्वनिष्प्रतियोगिकत्वाभ्यां विरोधो ऽपि परास्तो वेदितव्यः ।&lt;br&gt;&#xA;&lt;em&gt;३,७०३&lt;/em&gt;&lt;br&gt;&#xA;नन्वेवं भावाभावयोरैक्ये भावाभावलक्षणो विरोधः क्वापि न स्यात् ।&lt;br&gt;&#xA;असति च तस्मिन्विरोधवार्तैव लुप्येत ।&lt;br&gt;&#xA;भावाभावयोर्हि साक्षाद्विरोधस्तद्द्वारान्ययोरिति चेत् ।&lt;br&gt;&#xA;किमविशिष्टयोर्भावाभावयोर्विरोधमङ्गीकृत्य तदभाव आपाद्यते, उतावच्छिन्नयोः ।&lt;br&gt;&#xA;आद्ये त्विष्यापादनमित्याह भावेति&lt;br&gt;&#xA;भावाभावविरोधो ऽपि न तु सर्वत्र विद्यते  (अनुव्याख्यानम्)१,२.१९अब्&lt;br&gt;&#xA;न्यायसुधा-&lt;br&gt;&#xA;सर्वत्रेत्यनेनाविशिष्टत्वं द्योतयति ।&lt;br&gt;&#xA;घटवति पटाभावदशर्नादिति भावः ।&lt;br&gt;&#xA;द्वितीये त्वापादकासिद्धिरिति भावेन तत्स्वरूपमाह तदभावो हीति&lt;br&gt;&#xA;तदभावो हि तद्भावविरोधी न ततो ऽपरः  (अनुव्याख्यानम्)१,२.१९च्द्&lt;br&gt;&#xA;&lt;em&gt;३,७०३फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;उभयत्राप्यनुभवप्रसिद्धिं हिशब्देन द्योतयति ।&lt;br&gt;&#xA;नन्वेतत्सर्वं तृतीये ऽन्तर्भवति ।&lt;br&gt;&#xA;सत्यम् ।&lt;br&gt;&#xA;तथाप्युल्बणतया पृथग्दूषितमित्यदोषः ।&lt;br&gt;&#xA;अस्तु तर्ह्यन्योन्याभावस्य धर्मिस्वरूपत्वे प्रमाणाभाव इति द्वितीयः पक्षः ।&lt;br&gt;&#xA;मैवम्, भेदो हि वस्तुस्वरूपमिति सर्वैरभ्युपगन्तव्यम् ।&lt;br&gt;&#xA;अन्यथानवस्थादिदोषप्रसङ्गात् ।&lt;br&gt;&#xA;अभावे स्वरूपातिरिक्तस्यासम्भवेन भेदाभावप्रसक्तेश्च ।&lt;br&gt;&#xA;अन्योन्याभावश्च भेद एवेति कथं धर्मिस्वरूपत्वं न स्यात् ।&lt;br&gt;&#xA;&lt;em&gt;३,७०६&lt;/em&gt;&lt;br&gt;&#xA;अथ मतम् ।&lt;br&gt;&#xA;भेदस्त्रिविधो ऽस्माभिरभ्युपगम्यते ।&lt;br&gt;&#xA;पृथक्तवम् अन्योन्याभावः, स्वरूपं चेति ।&lt;br&gt;&#xA;तत्र द्रव्ये त्रिविधो ऽपि सम्भवति ।&lt;br&gt;&#xA;गुणादिपञ्चके तु द्विविध एव ।&lt;br&gt;&#xA;पृथक्तवस्य गुणत्वेन तत्रासम्भवात् ।&lt;br&gt;&#xA;अभावे तु स्वरूपभेद एव ।&lt;br&gt;&#xA;तत्रान्योन्याभावाभ्युपगमे ऽनवस्थाप्रसङ्गात् ।&lt;br&gt;&#xA;अतो ऽन्योन्याभावस्य भेदत्वे ऽपि, भेदस्य (तु) स्वरूपत्वे ऽपि, नान्योन्याभावस्य धर्मिस्वरूपत्वम् ।&lt;br&gt;&#xA;स्वरूपभेदातिरिक्तभेदत्वादन्योन्याभावस्येत्यत आह पृथक्तवेति&lt;br&gt;&#xA;पृथक्तवाभावतद्रूपान् भेदांस्त्रीन् कल्पयन्ति चेत् ।&lt;br&gt;&#xA;कल्पनागौरवाद्यास्तु दोषास्तत्र विरोधिनः  (अनुव्याख्यानम्)१,२.२०&lt;br&gt;&#xA;न्यायसुधा-&lt;br&gt;&#xA;अभावो ऽन्योन्याभावः स धर्मी रूपमात्मा यस्यासौ तद्रूपः ।&lt;br&gt;&#xA;आद्यग्रहणेन दृष्टहानिरदृष्टकल्पना च गृह्यते ।&lt;br&gt;&#xA;तत्र तु तथाकल्पने त्वित्यर्थः ।&lt;br&gt;&#xA;कथं पृथक्तवान्योन्याभावस्वरूपभेदानां भेदाङ्गीकारे कल्पनागौरवादिकमित्यत आह पृथक्तवेति&lt;br&gt;&#xA;पृथक्तवान्यत्वभेदास्तु पर्यायेणैव लौकिकैः ।&lt;br&gt;&#xA;व्यवह्रियन्ते सततं वैदिकैरपि सर्वशः  (अनुव्याख्यानम्)१,२.२१&lt;br&gt;&#xA;न्यायसुधा-&lt;br&gt;&#xA;अन्यत्वमन्योन्याभावः ।&lt;br&gt;&#xA;भेदः स्वरूपभेदो घटात्पृथक् घटो न भवति पट एवेति ।&lt;br&gt;&#xA;पृथक्तवान्योन्याभावस्वरूपभेदाः सर्वैर्लौकिकैर्वैदिकैश्च पर्यायेणैव क्रमेणैव पृथग्वाक्यतया व्यवह्रियन्ते, न जातु एकवाक्यनिवेशेन ।&lt;br&gt;&#xA;&lt;em&gt;३,७०७&lt;/em&gt;&lt;br&gt;&#xA;एतदुक्तं भवति ।&lt;br&gt;&#xA;यथा घटकलशकुम्भव्यवहाराणां पर्यायत्वात् एकेनैव निमित्तेनोपपत्तौ घटत्वाद्यनेकनिमित्तकल्पने कल्पनागौरवम् ।&lt;br&gt;&#xA;यथा च घटादिव्यवहारान् पर्यायेणैव कुर्वाणैस्तन्निमित्तमेकतयैव दृष्टमिति, तत्त्रित्वाङ्गीकारे दृष्टहानिरदृष्टकल्पना च भवति ।&lt;br&gt;&#xA;तथा पृथग(क्तव)आदिव्यवहाराणामपि पर्यायत्वात् एकेनैव स्वरूपभेदेनोपपत्तौ, निमित्तत्रयकल्पने कल्पनागौरवम् ।&lt;br&gt;&#xA;नियमेनासहप्रयोक्तृभिः पृथक्तवादीनामैक्यं दृष्टमिति, तत्परित्यागेन त्रित्वकल्पनायां दृष्टहानिरदृष्टकल्पना च स्यादिति ।&lt;br&gt;&#xA;अविनाभावित्वान्न सहप्रयोग इति चेत् ।&lt;br&gt;&#xA;मा भूद्घटात्पृथगित्युक्तवा घटो न भवतीति प्रयोगः ।&lt;br&gt;&#xA;घटो न भवतीत्युक्तवा घटात्पृथगिति कस्मान्न भवेत् ।&lt;br&gt;&#xA;पृथक्तवे सति अन्योन्याभावादिकं नियतं न त्वन्योन्याभावे पृथक्तवमिति परेणैव व्युत्पादितत्वात् ।&lt;br&gt;&#xA;नचायमस्ति नियमो ऽविनाभूतं सह नोच्यत इति ।&lt;br&gt;&#xA;पृथिव्यप्तेजोवायुमनसां क्रियावत्त्वमूर्तत्वपरत्वापरत्ववेगवत्त्वादीनीति तदीयग्रन्थ एव व्यवहारदर्शनात् ।&lt;br&gt;&#xA;लौकिकाः प्रयोजनमात्रपराः ।&lt;br&gt;&#xA;अन्यतमव्यवहारेणैव तत्प्रयोजनसिद्धेर्न सहव्यवहारन्तीति चेन्न ।&lt;br&gt;&#xA;वैदिकैरप्येवमेव व्यवहारात् ।&lt;br&gt;&#xA;तदिदमुक्तम् ।&lt;br&gt;&#xA;वैदिकैरपीति ।&lt;br&gt;&#xA;किञ्च पर्यायप्रयोगस्यान्यथात्वकल्पनं क्वचिदपर्यायप्रयोगे सति स्यात् ।&lt;br&gt;&#xA;अन्यथा घटादिव्यवहारे ऽपि तथाप्रसङ्गात् ।&lt;br&gt;&#xA;न चैतदस्ति ।&lt;br&gt;&#xA;तत्कथमन्यथाकल्पनं निर्मूलमुपपद्येत इति ।&lt;br&gt;&#xA;एतदप्युक्तम् सर्वश इति, सततमिति च&lt;br&gt;&#xA;&lt;em&gt;३,७०९फ़्.&lt;/em&gt;&lt;br&gt;&#xA;अथ मतम् ।&lt;br&gt;&#xA;पृथक्तवान्योन्याभावयोस्तावत्स्फुटो विवेकः ।&lt;br&gt;&#xA;यत्पृथक्तवमवधिनिरूप्यम् ।&lt;br&gt;&#xA;अन्योन्याभावस्तु प्रतियोगिनिरूप्यः ।&lt;br&gt;&#xA;किञ्च,’अन्यारादितरर्त’ इति पृथक्तववाचिपदयोगे पञ्चम्यनुशिष्यते ।&lt;br&gt;&#xA;अन्य इत्यर्थग्रहणमिति वचनात् ।&lt;br&gt;&#xA;अन्यथा भिन्नो घटात्पटो ऽर्थान्तरं घटात्पट इत्यादौ पञ्चमी न स्यात् ।&lt;br&gt;&#xA;अनुशासनान्तराभावात् ।&lt;br&gt;&#xA;तथाच पृथक्तवमेव चेदन्योन्याभावः तदा घटो न भवति पट इत्यत्रापि पञ्चमी स्यात् ।&lt;br&gt;&#xA;नचैवम् ।&lt;br&gt;&#xA;तेन जानीमो ऽन्यत्पृथक्तवम्, अन्यश्चान्योन्याभाव इति ।&lt;br&gt;&#xA;स्वरूपभेदस्य चाभ्यां उभयाभ्यां विवेकः ।&lt;br&gt;&#xA;परनिरूप्यत्वविरहाद्विधिरूपत्वाच्च ।&lt;br&gt;&#xA;एवञ्च व्यवहारपर्यायतान्यथोपपादनीयेति ।&lt;br&gt;&#xA;&lt;em&gt;३,७१२&lt;/em&gt;&lt;br&gt;&#xA;अत्रोच्यते ।&lt;br&gt;&#xA;यत्तावदुक्तं निरूपकभेदाद्भेद इति, तदसत् ।&lt;br&gt;&#xA;अवधिप्रतियोगिनोरेव भेदस्य निरूपयितुमशक्यत्वात् ।&lt;br&gt;&#xA;पृथक्तवनिरूपकत्वमवधित्वम्, अभावनिरूपकत्वं प्रतियोगित्वमिति चेन्न ।&lt;br&gt;&#xA;पृथक्तवान्योन्याभावभेदस्याद्याप्यसिद्धत्वेन इतरेतराश्रयत्वात् ।&lt;br&gt;&#xA;पञ्चमीप्रयोगाप्रयोगाभ्यां भेदश्चानुपपन्नः ।&lt;br&gt;&#xA;अन्यशब्दोपपदे पञ्चमीविधानात् ।&lt;br&gt;&#xA;कथं तर्हि भिन्नादियोगे पञ्चमीति चेत् ।&lt;br&gt;&#xA;विलक्षणो यज्ञदत्तो देवदत्तादित्यत्र कथम् ।&lt;br&gt;&#xA;नहि वैलक्षण्यं पृथक्तवम् ।&lt;br&gt;&#xA;गुणादिष्वपि सद्भावात् ।&lt;br&gt;&#xA;अथ कथञ्चिदपादानत्वं तत्र व्युत्पादयिष्यत इति चेत् ।&lt;br&gt;&#xA;भिन्न इत्यादावपि किं न व्युत्पाद्यते ।&lt;br&gt;&#xA;तथा सत्यन्य इत्यत्रापि साम्यात्सूत्रवैयर्थ्यमापद्यत इति चेन्न ।&lt;br&gt;&#xA;प्रपञ्चाथर्त्वेनोपपत्तेः ।&lt;br&gt;&#xA;&lt;em&gt;३,७१५&lt;/em&gt;&lt;br&gt;&#xA;विलक्षणयोगे पञ्चमी वक्तव्येति चेत् ।&lt;br&gt;&#xA;विशिष्टव्यावृत्तादियोगे ऽपि कथम् ।&lt;br&gt;&#xA;न विशिष्टादिकं पृथक्तवमिति च स्वयमेव व्युत्पादितम् ।&lt;br&gt;&#xA;सर्वत्रोपसङ्खयाने भिन्नादिष्वपि तथा भविष्यति ।&lt;br&gt;&#xA;किमन्येत्यत्रार्थग्रहणव्याख्यानेन ।&lt;br&gt;&#xA;&lt;em&gt;३,७१६&lt;/em&gt;&lt;br&gt;&#xA;‘पृथग्विनानानाभिस्तृतीयान्यतरस्याम्’ इति विकल्पविधानसामर्थ्यादिद(त्थ)माश्रीयत इति चेन्न ।&lt;br&gt;&#xA;अप्राप्ते ऽपि विकल्पविधानस्य बहुलमुपलम्भात् ।&lt;br&gt;&#xA;&lt;em&gt;३,७१९&lt;/em&gt;&lt;br&gt;&#xA;अस्तु वान्येत्यर्थग्रहणम् ।&lt;br&gt;&#xA;तथापि पृथक्तववाचिपदयोगे पञ्चमीविधानस्य व्याख्यानात् ।&lt;br&gt;&#xA;घटः पटो न भवतीत्यत्र तु, वाक्यप्रतिपाद्यं पृथक्तवमिति पञ्चमी न भविष्यति ।&lt;br&gt;&#xA;प्रतियोगिनिरूप्यत्वानिरूप्यत्वाभ्यां तु विवेकः स्वरूपभेदवादिना वक्तुमशक्य इति वक्ष्यामः ।&lt;br&gt;&#xA;विधिरूपत्वं चोक्तन्यायपराहतम् ।&lt;br&gt;&#xA;अत एव पृथक्तवान्योन्याभावविवेचकत्वमपि निरस्तम् ।&lt;br&gt;&#xA;किं चानश्व इति किमन्योन्याभावो नञर्थः ।&lt;br&gt;&#xA;किंवा पृथक्तवम् ।&lt;br&gt;&#xA;आद्ये कथमश्वादन्य इति विग्रहवाक्ये पञ्चमी ।&lt;br&gt;&#xA;नच तत्र पृथक्तवमन्यशब्दार्थ इति युक्तम् ।&lt;br&gt;&#xA;समासविग्रहवाक्ययोः समानार्थत्वात् ।&lt;br&gt;&#xA;द्वितीये पृथक्तवस्यापि निषेधतेत्यलं पल्लवेन ।&lt;br&gt;&#xA;&lt;em&gt;३,७२३&lt;/em&gt;&lt;br&gt;&#xA;सन्तु कल्पनागौरवदृष्टहान्यदृष्टकल्पनाः ।&lt;br&gt;&#xA;ततः किमिति चेत् ।&lt;br&gt;&#xA;तत्किं कल्पनागौरवादिकं दूषणमेव न भवति, किंवा भवति दूषणम् ।&lt;br&gt;&#xA;किन्तु दोषोन्नायकत्वेनैवेति ।&lt;br&gt;&#xA;आद्यं निराकरोति दृष्टेति&lt;br&gt;&#xA;दृष्टहानिरदृष्टस्य कल्पनेत्येव दूषणम् ।&lt;br&gt;&#xA;यदा तदधिको दोषो विद्यते को नु वादिनाम्  (अनुव्याख्यानम्)१,२.२२&lt;br&gt;&#xA;न्यायसुधा-&lt;br&gt;&#xA;इतिशब्द आद्यर्थे ।&lt;br&gt;&#xA;तेन कल्पनागौरवं सङ्गृह्यते ।&lt;br&gt;&#xA;दूषणमेवेति योजना ।&lt;br&gt;&#xA;कुत इत्यत आह यदेति&lt;br&gt;&#xA;यदाशब्दो यस्मादित्यर्थे ।&lt;br&gt;&#xA;तदधिकः तदतिरिक्तः ।&lt;br&gt;&#xA;किमाक्षेपे ।&lt;br&gt;&#xA;नु वितर्के ।&lt;br&gt;&#xA;वादिनामिति ।&lt;br&gt;&#xA;वैपरीत्यलक्षणया परिहासः ।&lt;br&gt;&#xA;अनिष्यप्रसञ्जनार्थं वा ।&lt;br&gt;&#xA;एतदुक्तं भवति ।&lt;br&gt;&#xA;यदि दृष्टहान्यादिकं न दूषणं तदासिद्धयादिकमपि कुतो दूषणमिति वक्तव्यम् ।&lt;br&gt;&#xA;अङ्गवैकल्यहेतुत्वादिति चेत् ।&lt;br&gt;&#xA;अथ विकलाङ्गमपि कुतो न साधनम् ।&lt;br&gt;&#xA;तथा सत्याकाशादीनामनित्यतादिकमापद्येत, तच्च प्रमाणविरुद्धमिति चेत् ।&lt;br&gt;&#xA;स्वीकृतं तर्हि दृष्टहानादेर्दोषत्वम् ।&lt;br&gt;&#xA;&lt;em&gt;३,७२३फ़्.&lt;/em&gt;&lt;br&gt;&#xA;अङ्गविकलस्याप्यनुमानत्वे ऽप्रामाणिकान्यनेकानि प्रसज्यन्त इति चेत् ।&lt;br&gt;&#xA;तदिदमदृष्टकल्पनं कल्पनागौरवं च ।&lt;br&gt;&#xA;विकलाङ्गं च साधनं चेति व्याहतमिति चेत् ।&lt;br&gt;&#xA;कथं व्याहतम् ।&lt;br&gt;&#xA;सकलाङ्गस्यैव साधकत्वदर्शनाद्विकलाङ्गस्य अदर्शनादिति चेत् ।&lt;br&gt;&#xA;दृष्टहान्यादिकमेवैतत् ।&lt;br&gt;&#xA;अथ मा भूदसिद्धयादिकं दूषणमिति ब्रूयात् ।&lt;br&gt;&#xA;तदा वादित्वमेव न स्यात् ।&lt;br&gt;&#xA;दूष्यपक्षाभावात् ।&lt;br&gt;&#xA;तदभावे साध्यस्याप्यभावादिति ।&lt;br&gt;&#xA;द्वितीयस्याप्येतदेवोत्तरम् दृष्टहानिरिति&lt;br&gt;&#xA;&lt;em&gt;३,७२४&lt;/em&gt;&lt;br&gt;&#xA;अत्रैतदेव दूषणम् ।&lt;br&gt;&#xA;नतु दोषान्तरोन्नायकत्वेनेति यथास्थित एव सम्बन्धः ।&lt;br&gt;&#xA;तत्र हेतुमाह यदेति&lt;br&gt;&#xA;यदा दृष्टहान्यादिकमुद्भाव्येत तदा ततः किमित्याशङ्कायां तदधिकस्तदुन्नेयो दोषः को नु वक्तव्यो विद्यते न को ऽपि ।&lt;br&gt;&#xA;यो ऽप्युच्येत तस्यापि दृष्टहान्याद्यनतिरेकादिति भावः ।&lt;br&gt;&#xA;&lt;em&gt;३,७२५&lt;/em&gt;&lt;br&gt;&#xA;अन्योन्याभावस्य भावस्वभावत्वे, धर्मधर्मिभावस्तच्छब्दानां सहप्रयोगः ।&lt;br&gt;&#xA;कदाचिद् दृष्टे ऽपि वस्तुनि तददर्शनमित्यादिकं न स्यादिति, तृतीयस्य प्रागुक्तमेव परिहारं स्मारयति भावेति&lt;br&gt;&#xA;भावाभावस्वरूपास्तु विशेषा एव वस्तुनः ।&lt;br&gt;&#xA;अभिन्ना एव सङ्ग्राह्या व्यवहारप्रसिद्धये  (अनुव्याख्यानम्)१,२.२३&lt;br&gt;&#xA;न्यायसुधा-&lt;br&gt;&#xA;भावग्रहणेन अत्तृत्वादिष्वप्ययं परिहारो ऽनुसन्धेय इति दशर्यति ।&lt;br&gt;&#xA;भावभावस्वरूपा अत्तृत्वादयो ऽदृश्यत्वादयश्च यद्यपि परब्रह्मणाभिन्ना एव ।&lt;br&gt;&#xA;तथापि धर्मधर्म्यादिव्यवहारप्रसिद्धये वस्तुनो धर्मिणो विशेषा एव सङ्ग्राह्याः ।&lt;br&gt;&#xA;न वस्तुतन्मात्रमिति ।&lt;br&gt;&#xA;इदमुक्तं भवति ।&lt;br&gt;&#xA;अत्तृत्वादीनामदृश्यत्वादीनां च ब्रह्मस्वरूपत्वं तावच्छ्रुत्यादिसिद्धम् ।&lt;br&gt;&#xA;अस्ति च धर्मधर्म्यादिव्यवहारो ऽपि प्रमितः ।&lt;br&gt;&#xA;नचान्यतरस्यापि बाधोपपन्ना ।&lt;br&gt;&#xA;ततस्तदन्यथानुपपत्त्या सविशेषाभेदो ऽङ्गीकरणीयः ।&lt;br&gt;&#xA;विशेषस्य चाभिन्ने ऽपि भेदनिमित्तव्यवहारनिर्वाहकत्वं स्वरूपग्राहकप्रमाणेनैव सिद्धमिति ।&lt;br&gt;&#xA;अत्रैके, गुणक्रियादीनां द्रव्येणात्यन्तभेदं समवायं चाङ्गीकृत्य व्यवहारानुपपादयन्तः श्रुतीनामुपासनार्थत्वं अनागन्तुकार्थत्वं वा, वदन्तो विशेषं&lt;br&gt;&#xA;नाभ्युपगच्छन्ति ।&lt;br&gt;&#xA;अपरे तु, भेदाभेदाभ्यां व्यवहारनिर्वाहं पश्यन्तः केवरभेदप्रतिषेधं च श्रुतीनामर्थं ब्रुवाणा न विशेषमिच्छन्ति ।&lt;br&gt;&#xA;अन्ये तु, अखण्डमेव ब्रह्माभ्युपगम्य धर्मधर्म्यादिव्यवहाराः सर्वे ऽप्यविद्याऽरोपनिमित्ता इति मन्यमाना विशेषमवजानते ।&lt;br&gt;&#xA;तत्र भेदवादिना भेदाभेदवादिना च विशेषमङ्गीकारयति यथेति&lt;br&gt;&#xA;&lt;em&gt;३,७२६&lt;/em&gt;&lt;br&gt;&#xA;यथैकः समवायो ऽपि भेदाभेदौ च वस्तुनि ।&lt;br&gt;&#xA;अङ्गीकार्या विशेषेण स्थानेषु व्यवहर्तृभिः  (अनुव्याख्यानम्)१,२.२४&lt;br&gt;&#xA;न्यायसुधा-&lt;br&gt;&#xA;स्थानेषु स्वशास्त्रप्रदेशेषु एकः समवाय इति वस्तुनि भेदाभेदाविति च व्यवहर्तृभिर्यथा ते समवायभेदाभेदा विशेषेण विशेषवन्तोङ्गीकार्यास्तथा&lt;br&gt;&#xA;भावाभावस्वरूपाश्चेति योजना ।&lt;br&gt;&#xA;एतदुक्तं भवति ।&lt;br&gt;&#xA;धर्मधर्मिभेदवादिना तावदेकः समवाय इति व्यवह्रियते ।&lt;br&gt;&#xA;तत्त्वं भावेनेति सूत्रितत्वात् ।&lt;br&gt;&#xA;तत्र समवायस्यैकत्वं किं ततो भिन्नमुत तत्स्वरूपम् ।&lt;br&gt;&#xA;नाद्यः ।&lt;br&gt;&#xA;समवाये द्रव्यगुणादेरसम्भवात् ।&lt;br&gt;&#xA;द्वितीये तु कथं सहप्रयोगः ।&lt;br&gt;&#xA;षष्ठीव्यवहारो वा ।&lt;br&gt;&#xA;औपचारिक इति चेन्न ।&lt;br&gt;&#xA;समवायैकत्वसाधनप्रयासवैयर्थ्यापत्तेः ।&lt;br&gt;&#xA;ततो गत्यन्तराभावात्सविशेषाभेदो ऽङ्गीकार्यः ।&lt;br&gt;&#xA;तथाच किं ब्रह्मणि श्रुतीनामन्यपरत्वं प्रकल्प्य भेदसमवायकल्पनया ।&lt;br&gt;&#xA;अन्ततो ऽप्यङ्गीकार्येण विशेषेणैव सर्वस्योपपत्तेः ।&lt;br&gt;&#xA;समवायप्रतियोगिकभेदाभावः समवायस्यैकत्वमिति चेत् ।&lt;br&gt;&#xA;तथापि समवायस्येति षष्ठयर्थस्य पृथगभावेन तत्र विशेषस्याङ्गीकार्यत्वात् ।&lt;br&gt;&#xA;यस्तु भेदवादी समवाये ऽप्येकत्वसङ्खयामङ्गीकरोति, तेनापि समवायस्य सम्बन्धो ऽङ्गीक्रियते, न वा ।&lt;br&gt;&#xA;आद्ये किं स एव, समवायान्तरं वा ।&lt;br&gt;&#xA;न प्रथमः ।&lt;br&gt;&#xA;सम्बन्ध्यतिरिक्तसम्बन्धाभावेनैकः समवाय इति व्यवहारानुपपत्तेः ।&lt;br&gt;&#xA;अत एव न तृतीयः ।&lt;br&gt;&#xA;स्वनिर्वाहकत्वे पुनः सविशेषत्वमेवाङ्गीकरणीयम् ।&lt;br&gt;&#xA;न द्वितीयः ।&lt;br&gt;&#xA;एकः समवाय इत्यस्यानुपपत्तेः ।&lt;br&gt;&#xA;&lt;em&gt;३,७३०&lt;/em&gt;&lt;br&gt;&#xA;किञ्च वस्तुनि समवाय इति कथम् ।&lt;br&gt;&#xA;न ह्यवयवावयव्यादीनां सम्बन्धो ऽस्ति यत एकः समवायः ।&lt;br&gt;&#xA;स्वनिर्वाहकत्वे तूक्तम् ।&lt;br&gt;&#xA;अपि चैकस्वभाव एव समवायः ।&lt;br&gt;&#xA;स कथमवयवादीनाधारत्वेनावयव्यादीनाधेयत्वेन नियच्छेत् ।&lt;br&gt;&#xA;अवयवादीनां स्वभावभेदादिति चेत् ।&lt;br&gt;&#xA;अलं तर्हि समवायेन ।&lt;br&gt;&#xA;अथ समवायस्यैव विचित्रस्वभावत्वं तदा सविशेषत्वमेवेति ।&lt;br&gt;&#xA;भेदाभेदवादिना त्ववश्यमङ्गीकरणीयो विशेषः ।&lt;br&gt;&#xA;परस्परविरुद्धयोर्भेदाभेदयोरेकत्र तमन्तरेण अनुपपत्तेः ।&lt;br&gt;&#xA;किञ्च भेदाभेदयोरपि वस्तुना परस्परं च भेदाभेदान्तराभ्युपगमे ऽनवस्था ।&lt;br&gt;&#xA;स्वनिर्वाहकत्वे तु विशेषाङ्गीकारः ।&lt;br&gt;&#xA;भेदे, वस्तुनि भेदाभेदाविति व्यवहारानुपपत्तिः ।&lt;br&gt;&#xA;वस्तुना तयाः सम्बन्धाभावात् ।&lt;br&gt;&#xA;अत्यन्ताभेदे ऽपि वस्तुनि भेदाभेदावित्याधाराधेयभावो द्विवचनं चानुपपन्नं स्यात् ।&lt;br&gt;&#xA;वस्तुतन्मात्रत्वात् ।&lt;br&gt;&#xA;ततश्च तन्निर्वाहार्थमवश्यमङ्गीकरणीये विशेषे तत एव ब्रह्मणि सर्वस्योपपत्तौ किं भेदाभेदाभ्युपगमेनेति ।&lt;br&gt;&#xA;यथा च तन्तुपटादौ भेदाभेदाभ्युपगमस्तद्वक्ष्यामः ।&lt;br&gt;&#xA;&lt;em&gt;३,७३३&lt;/em&gt;&lt;br&gt;&#xA;अखण्डवादिनापि विशेषमङ्गीकारयति अखण्डेति&lt;br&gt;&#xA;अखण्डवादिनो’ पि स्याद्विशेषो &amp;hellip;  (अनुव्याख्यानम्)१,२.२५अब्&lt;br&gt;&#xA;न्यायसुधा-&lt;br&gt;&#xA;अङ्गीकार्य इति वचनविपरिणामेन सम्बद्धयते ।&lt;br&gt;&#xA;नन्वखण्डवादिनो ऽपि विशेषो ऽङ्गीकार्य इति व्याहतम् ।&lt;br&gt;&#xA;अखण्डत्वं निर्विशेषत्वमित्यनर्थान्तरत्वादित्यत उक्तम् अनिच्छतो ऽपीति&lt;br&gt;&#xA;&amp;hellip; ऽनिच्छतो ऽप्यसौ ।&lt;br&gt;&#xA;व्यावृत्ते निर्विशेषे तु किं व्यावर्त्यबहुत्वतः  (अनुव्याख्यानम्)१,२.२५ब्द्&lt;br&gt;&#xA;न्यायसुधा-&lt;br&gt;&#xA;स्वाभ्युपगममात्रेणाखण्डवादित्वे ऽपि न्यायप्राप्तत्वाद्विशेषाङ्गीकरणमिति ।&lt;br&gt;&#xA;असौ पूर्वोपपादितः ।&lt;br&gt;&#xA;अनेन पूर्वोक्तार्थस्मरणार्थत्वादस्य न पुनरुक्तिदोष इति सूचितम् ।&lt;br&gt;&#xA;यद्वा ।&lt;br&gt;&#xA;यस्मिन्ननङ्गीकृते सत्यज्ञानादिपदानां पर्यायव्यर्थते स्याताम् ।&lt;br&gt;&#xA;सत्यत्वादीनां ब्रह्मतन्मात्रत्वाङ्गीकारात् ।&lt;br&gt;&#xA;अङ्गीकृते च तन्निवृत्तिः ।&lt;br&gt;&#xA;तस्यापर्यायशब्दप्रवृत्तावभिन्ने ऽपि निमित्तत्वात् ।&lt;br&gt;&#xA;असौ इत्यङ्गीकार्यत्वहेतुसूचनम् ।&lt;br&gt;&#xA;ननु ब्रह्मातिरिक्ते सत्यज्ञानानन्दादौ वाचकत्वशक्तिमतां सत्यादिपदानां लक्ष्यमेव ब्रह्माभ्युपगम्यते ।&lt;br&gt;&#xA;तत्कथं पर्यायता ।&lt;br&gt;&#xA;वाच्यार्थभेदसद्भावात् ।&lt;br&gt;&#xA;मैवम् ।&lt;br&gt;&#xA;सत्यज्ञानानन्तानन्दादीनां ब्रह्मातिरिक्तानां परेणानङ्गीकृतत्वात् ।&lt;br&gt;&#xA;अस्ति कथञ्चित्सत्यादिकमन्यदिति चेन्न ।&lt;br&gt;&#xA;कथञ्चित्सत्यादिकं वाच्यम् ।&lt;br&gt;&#xA;साक्षात्सत्यादिकं तु लक्ष्यमिति वैपरीत्यस्यानुचितत्वात् ।&lt;br&gt;&#xA;अस्तु वा कथञ्चित्पर्यायतापरिहारः ।&lt;br&gt;&#xA;तथाप्येकेन पदेन लक्षितस्यैवान्येनापि लक्षणायां व्यथर्ता न परिहर्तुं शक्या ।&lt;br&gt;&#xA;ननु च लक्ष्यार्थभेदाभावे ऽपि ब्रह्मण्यारोपितासत्यत्वादिधर्माणां व्यावर्त्यानां बहुलत्वात् तद्वयावर्तकत्वेन सार्थक्यं पदानामित्यत आह व्यावृत्त&lt;br&gt;&#xA;इति&lt;br&gt;&#xA;व्याख्यातचरमिदम् ।&lt;br&gt;&#xA;तदेवं विशेषस्य सर्ववादिभिरङ्गीकायर्त्वात्तद्बलेन धर्मधर्म्यादिव्यवहारोपपत्तेर्युक्तम् अदृश्यत्वादिगुणानां ब्रह्मणैक्यमिति सिद्धम् ।&lt;/p&gt;</description>
    </item>
    <item>
      <title>१८ वैश्वानराधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/18_vaishvAnarAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/18_vaishvAnarAdhikaraNam/</guid>
      <description>&lt;p&gt;&lt;em&gt;३,७३५&lt;/em&gt;&lt;br&gt;&#xA;ओं वैश्वानरः साधारणशब्दविशेषात् ओं&lt;br&gt;&#xA;वैश्वानरः साधारणशब्दविशेषात् । ब्ब्स्_१,२.२४ ।&lt;br&gt;&#xA;अस्याधिकरणस्य नात्रान्तर्भावः सम्भवति ।&lt;br&gt;&#xA;नामात्मकशब्दसमन्वयार्थत्वात् ।&lt;br&gt;&#xA;नापि पूर्वत्र ।&lt;br&gt;&#xA;लिङ्गसमन्वयस्याप्यत्र सिद्धत्वात् ।&lt;br&gt;&#xA;न चोभयबहिर्भावः ।&lt;br&gt;&#xA;अन्यत्र प्रसिद्धशब्दविषयत्वात् ।&lt;br&gt;&#xA;न चावक्तव्यता ।&lt;br&gt;&#xA;समन्वयासिद्धिप्रसङ्गात् ।&lt;br&gt;&#xA;तत्कथमित्यतो लिङ्गाधिकेत्यत्रान्तर्भावः समर्थितः ।&lt;br&gt;&#xA;यद्वा पादद्वयार्थत्वेनैकत्र प्रवेशानुपपत्तेः पादद्वयशेषो ऽयम् ।&lt;br&gt;&#xA;अत एव पदद्वयान्ते निबन्धनमिति ज्ञापयितुं पादद्वयार्थं तावदुपसंहरति बहुलिङ्गेति&lt;br&gt;&#xA;बहुलिङ्गसमायुक्तैर्बहुभी रूढनामभिः ।&lt;br&gt;&#xA;प्रसिद्धैरन्यगत्वेन वाच्यः साक्षाज्जनार्दनः  (अनुव्याख्यानम्)१,२.२६&lt;br&gt;&#xA;वैश्वानरादयः शब्दा अपि तद्वाचिनस्ततः  (अनुव्याख्यानम्)१,२.२७अब्&lt;br&gt;&#xA;न्यायसुधा-&lt;br&gt;&#xA;रूढेत्यस्यैव विवरणं प्रसिद्धैरन्यगत्वेनेति ।&lt;br&gt;&#xA;अन्यथा यौगिकनामपरित्यागः स्यात् ।&lt;br&gt;&#xA;एतच्च लिङ्गानामपि विशेषणम् ।&lt;br&gt;&#xA;साक्षात् मुख्यया वृत्त्या ।&lt;br&gt;&#xA;इदानीं वैश्वानराधिकरणतात्पर्यमाह वैश्वानरादय इति&lt;br&gt;&#xA;आदिशब्दप्रयोगाद्वैश्वानरशब्दस्योपलक्षणत्वमिति दर्शयति ।&lt;br&gt;&#xA;तत इति सौत्रात्मशब्दादिकं परामृशति ।&lt;br&gt;&#xA;तद्वाचिनः परमेश्वरवाचिनः ।&lt;br&gt;&#xA;ननु कथं वैश्वानरस्य विष्णुत्वनिर्धारः ।&lt;br&gt;&#xA;पक्षान्तरे ऽप्यग्न्यादिशब्दानां होमाधिकरणत्वादिलिङ्गानां च श्रवणादित्यत आह तानीति&lt;br&gt;&#xA;तानि लिङ्गानि ते शब्दा अपि तद्गा हि सर्वशः  (अनुव्याख्यानम्)१,२.२७च्द्&lt;br&gt;&#xA;न्यायसुधा-&lt;br&gt;&#xA;तद्गाः परमेश्वरविषयाः ।&lt;br&gt;&#xA;हीति तथा दृष्टयुपदेशं हेतुमाचष्टे ।&lt;br&gt;&#xA;यस्मादेवं तस्मादिति पूर्वेण वा सम्बन्धः ।&lt;br&gt;&#xA;अनेन शब्दादिभ्य इति सूत्रस्य तात्पर्यमुक्तं वेदितव्यम् ।&lt;br&gt;&#xA;ननु कथमग्न्यादिशब्दानां विष्णुपरत्वम् ।&lt;br&gt;&#xA;अन्यत्र रूढत्वात् ।&lt;br&gt;&#xA;नच विष्णावपि रूढिरस्तीति वाच्यम् ।&lt;br&gt;&#xA;बहुत्वेनान्यत्र रूढेः प्रबलत्वेनाल्पपरमेश्वररूढिबाधकत्वोपपत्तेरित्यत आह बहुलापीति&lt;br&gt;&#xA;बहुलाप्यज्ञरूढिस्तत्प्रज्ञारूढिं न बाधते  (अनुव्याख्यानम्)१,२.२७एफ़्&lt;br&gt;&#xA;न्यायसुधा-&lt;br&gt;&#xA;तत् तस्मादज्ञप्राज्ञरूढित्वादेव ।&lt;br&gt;&#xA;आनन्दमयाधिकरणान्ते व्युत्पादितन्यायादिति वेति ।&lt;br&gt;&#xA;इति श्रीमत्पूर्णप्रमतिभगवत्पादसुकृतेरनुव्याख्यानस्य प्रगुणजयतीर्थाख्ययतिना कृतायां टीकायां विषमपदवाक्यार्थविवृतौ द्वितीयः पादो ऽयं&lt;br&gt;&#xA;प्रथमविषये पर्यवसितः&lt;br&gt;&#xA;इति श्रीमन्न्यायसुधायां प्रथमाध्यायस्य द्वितीयः पादः&lt;/p&gt;</description>
    </item>
    <item>
      <title>१९ द्युभ्वाद्यधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/19_dyubhvAdyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/19_dyubhvAdyadhikaraNam/</guid>
      <description>&lt;p&gt;&lt;em&gt;४,१&lt;/em&gt;&lt;br&gt;&#xA;भिन्नवाक्यत्वादिसिद्धये तृतीयपादप्रतिपाद्यमर्थं दर्शयति तत्रेति&lt;br&gt;&#xA;तत्रान्यत्र च सिद्धानां लिङ्गनाम्नां पुनर्हरिः ।&lt;br&gt;&#xA;विशेषान्मुख्यतो वृत्तिं स्वस्मिन्नेवात्र वक्तयजः  (अनुव्याख्यानम्)१,३.१&lt;br&gt;&#xA;&lt;em&gt;४,१फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;हरिः सूत्रकारः अत्र पादे लिङ्गानां नाम्नां च स्वस्मिन्वृत्तिं वक्ति ।&lt;br&gt;&#xA;ननु पूर्वेण पादद्वयेनोक्ता सेत्यत उक्तम् पुनरिति&lt;br&gt;&#xA;ननु तर्हि वैयर्थ्यमित्यत उक्तं तत्र हरौ, अन्यत्र च तस्मात्, प्रसिद्धानामिति ।&lt;br&gt;&#xA;पूर्वत्र त्वन्यत्र प्रसिद्धानामित्युक्तमेव ।&lt;br&gt;&#xA;परमेश्वरे प्रसिद्धानि चेल्लिङ्गनामानि किं समन्वयप्रतिपादनेन ।&lt;br&gt;&#xA;सिद्धत्वादित्यत उक्तम् स्वस्मिन्नेवेति&lt;br&gt;&#xA;अन्ययोगव्यवच्छेदः, प्रयोजनमिति भावः ।&lt;br&gt;&#xA;तत्किमन्यत्र शब्दवृत्तिरेव नास्ति ।&lt;br&gt;&#xA;न नास्ति ।&lt;br&gt;&#xA;किन्तु मुख्यतः परमेश्वरे अन्यत्र त्वमुख्येत्युक्तम् मुख्यत इति&lt;br&gt;&#xA;एवं सत्यन्यत्र लक्षणादिकमेव प्राप्तमित्यत उक्तम् विशेषादिति&lt;br&gt;&#xA;परममुख्या वृत्तिरीश्वरे अन्यत्र मुख्यादीति ।&lt;br&gt;&#xA;एतदुक्तं भवति ।&lt;br&gt;&#xA;ये शब्दाः लोकदृष्टया अन्यत्र शक्तिमन्तः तेषां वेदवाक्येष्वन्यपरत्वे प्राप्ते शक्तितात्पर्याभ्यां भगवदेकनिष्ठत्वं पादद्वयेन प्रतिपादितम् ।&lt;br&gt;&#xA;अत्र तूभयत्र शक्तिमत्तया लोकप्रसिद्धानामन्यत्र तात्पर्ये प्राप्ते, भगवत्येव शक्तितात्पर्ये प्रतिपाद्येते इति ।&lt;br&gt;&#xA;यद्यपि प्राधान्यक्रमानुरोधेन नामलिङ्गानामिति वक्तव्यम् ।&lt;br&gt;&#xA;तथाप्युत्तरप्रतिपादनानुसारेण लिङ्गनाम्नामित्यभिहितम् ।&lt;br&gt;&#xA;&lt;em&gt;४,५&lt;/em&gt;&lt;br&gt;&#xA;ओं द्युभ्वाद्यायतनं स्वशब्दात् ओं&lt;br&gt;&#xA;द्युभ्वाद्यायतनं स्वशब्दात् । ब्ब्स्_१,३.१ ।&lt;br&gt;&#xA;अत्र’यस्मिन् द्यौः’ इत्यदिवाक्यप्रतिपाद्यं द्युभ्वाद्यायतनं विष्णुरेवेति प्रतिपाद्य, पूर्वपक्षिणा शङ्कितानां रुद्रादीनां निराकरणार्थं सूत्रितम् ओं&lt;br&gt;&#xA;नानुमानमतच्छब्दात् ओं ।&lt;br&gt;&#xA;ओं प्राणभृच्चेति ओं&lt;br&gt;&#xA;तत्रातच्छब्दादिति तच्छब्दाभावादिति व्याख्यातं भाष्ये ।&lt;br&gt;&#xA;तदयुक्तमिवाभाति ।&lt;br&gt;&#xA;असामर्थ्येन समासानुपपत्तेः ।&lt;br&gt;&#xA;तत्र’छन्दोवत्सूत्राणि भवन्ति’ इति वा ।&lt;br&gt;&#xA;‘अकर्तरि च कारके’ इति ज्ञापकादसामर्थ्ये ऽपि क्वचित्समासो भवतीति वाऽ‘अर्थाभावे यदव्ययम्’ इत्यव्ययीभावो वेति&lt;br&gt;&#xA;समाधानमवधातव्यम् ।&lt;br&gt;&#xA;अथवा तेभ्यः शिवादिभ्यो ऽन्यत् अतद् ब्रह्म तस्य, शब्दो ऽतच्छब्दस्तस्मादिति व्याख्यानमित्याशयवानाह विष्णावेवेति&lt;br&gt;&#xA;नानुमानम् अतच्छब्दात् । ब्ब्स्_१,३.३ ।&lt;br&gt;&#xA;विष्णावेवात्मशब्दस्य रूढत्वान्न शिवादिकान् ।&lt;br&gt;&#xA;श्रुतिर्वक्त्य्&amp;hellip;  (अनुव्याख्यानम्)१,३.२अच्&lt;br&gt;&#xA;न्यायसुधा-&lt;br&gt;&#xA;रूढत्वात्प्रसिद्धत्वादित्यर्थः ।&lt;br&gt;&#xA;नतु रूढिवृत्त्योपेतत्वादिति ।&lt;br&gt;&#xA;महारूढियोगाभ्यां तस्य तत्र प्रवृत्तेः ।&lt;br&gt;&#xA;तस्य चात्र श्रवणादिति शेषः ।&lt;br&gt;&#xA;श्रुतिः’यस्मिन्द्यौः’ इत्यादिका ।&lt;br&gt;&#xA;अथवा अन्यत्रापि सिद्धान्तसाधकस्यैव पूर्वपक्षनिरासे ऽपि हेतुत्वं द्रष्टव्यम् ।&lt;br&gt;&#xA;तेन न न्यूनतादोष इत्येतत्प्रदर्शयितुं सिद्धान्तसाधकस्यैव पूर्वपक्षनिरासे ऽपि व्यापारं दर्शयितुमिदं सूत्रद्वयमित्यनेनोच्यते ।&lt;br&gt;&#xA;ननु तर्हि तच्छब्दादित्येवास्तु ।&lt;br&gt;&#xA;तदिति च ब्रह्मपरामर्शो व्याख्यास्यते ।&lt;br&gt;&#xA;मैवम् ।&lt;br&gt;&#xA;अनेकार्थत्वे तच्छब्दो ऽन्यार्थो ऽपि सम्भवति ।&lt;br&gt;&#xA;अतस्तस्यैव शब्दादिति वक्तव्यम् ।&lt;br&gt;&#xA;तदर्थमतच्छब्दादिति प्रयुक्तम् ।&lt;br&gt;&#xA;(दित्युक्तम् । ) अत एवाह विष्णावेवेति&lt;/p&gt;</description>
    </item>
    <item>
      <title>२० भूमाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/20_bhUmAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/20_bhUmAdhikaraNam/</guid>
      <description>&lt;p&gt;ओं भूमासम्प्रसादादभ्युपदेशात् ओं&lt;br&gt;&#xA;इदं कश्चिद्वयाख्याति ।&lt;br&gt;&#xA;भूमा परमात्मा ।&lt;br&gt;&#xA;कुतः ।&lt;br&gt;&#xA;सम्प्रसीदत्यत्रेति सम्प्रसादः सुप्तिः ।&lt;br&gt;&#xA;तत्र जाग्रत्प्राणः सम्प्रसादशब्देन लक्ष्यते ।&lt;br&gt;&#xA;तस्मादूर्ध्वमुपदेशादिति ।&lt;br&gt;&#xA;अपर आह’सम्प्रसादो जीवात्मा ।&lt;br&gt;&#xA;तस्मादूर्ध्वमुपदेशादिति ।&lt;br&gt;&#xA;तदुभयमप्यसत् ।&lt;br&gt;&#xA;प्रसिद्धप्राणादिपदपरित्यागेनाप्रसिद्धसम्प्रसादपदोपादाने कारणाभावात् ।&lt;br&gt;&#xA;अतो ऽध्युपदेशादित्येव हेतुः ।&lt;br&gt;&#xA;ननु कथं तस्य परमात्मत्वसाधकता ।&lt;br&gt;&#xA;अन्यत्रापि सम्भवादित्यतो व्याख्याति अखिलेशत्वादिति&lt;br&gt;&#xA;&lt;em&gt;४,१५&lt;/em&gt;&lt;br&gt;&#xA;भूमा सम्प्रसादाद् अध्युपदेशात् । ब्ब्स्_१,३.८ ।&lt;br&gt;&#xA;&amp;hellip;अखिलेशत्वाद् भूमा विष्णुः सुखाधिकः  (अनुव्याख्यानम्)१,३.२च्द्&lt;br&gt;&#xA;न्यायसुधा-&lt;br&gt;&#xA;अधिशब्दो हीश्वरवाची ।&lt;br&gt;&#xA;तथाच विशेषानुक्तेरखिलेशत्वमेवोक्तं भवति ।&lt;br&gt;&#xA;नचैतदसिद्धम् ।&lt;br&gt;&#xA;नामवागादीनां पूर्वपूर्वाधिपत्यस्योक्तत्वादिति ।&lt;br&gt;&#xA;ननु तर्हि सम्प्रसादादित्येतदनाकाङ्क्षितत्वात् व्यर्थमापन्नमिति चेन्न ।&lt;br&gt;&#xA;हेत्वन्तराभिधायकत्वादित्याशयेन व्याचष्टे सुखाधिक इति&lt;br&gt;&#xA;प्रसीदत्य(न्त्य)नेनेति प्रसादः सुखम् ।&lt;br&gt;&#xA;सम्यक् प्रसादः सम्प्रसादः ।&lt;br&gt;&#xA;गुणगुणिभावाभ्युपगमेन सुखाधिक इति तात्पर्यार्थो ऽभिहितः ।&lt;br&gt;&#xA;य(स्मात्तस्मा)तस्तस्मादिति शेषः ।&lt;/p&gt;</description>
    </item>
    <item>
      <title>२१ अक्षराधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/21_axarAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/21_axarAdhikaraNam/</guid>
      <description>&lt;p&gt;ओं अक्षरमम्बरान्तधृतेः ओं&lt;br&gt;&#xA;अक्षरम् अम्बरान्तधृतेः । ब्ब्स्_१,३.१० ।&lt;br&gt;&#xA;‘एतद्वै तदक्षरं गार्गी’ इत्यत्रोक्तमक्षरं ब्रह्मैवेत्युक्तम् ।&lt;br&gt;&#xA;अत्र सूत्रम्&lt;br&gt;&#xA;ओं अन्यभावव्यावृत्तेश्चेति ओं&lt;br&gt;&#xA;तदिदमक्षरस्य ब्रह्मत्वोपपादनाय हेत्वन्तराभिधायकतया व्याख्यातं भाष्ये ।&lt;br&gt;&#xA;आक्षेपनिवर्तकतयाप्यतो विरुद्धवदित्यादिना व्याख्यायते ।&lt;br&gt;&#xA;तथाहि ।&lt;br&gt;&#xA;नेदमक्षरं ब्रह्म ।&lt;br&gt;&#xA;‘अस्थूलमनण्वह्रस्वमदीर्घमलोहितमच्छायमतमो ऽवाय्वनाकाशमसङ्गमरसमवागमनो ऽचक्षुष्कमप्राणमसुखम(गोत्र)मात्रमनन्तरमबाह्यं न&lt;br&gt;&#xA;तदश्नाति किञ्चन’ इत्यक्षरस्यास्थूलत्वादिश्रवणात् ।&lt;br&gt;&#xA;नचैतद्ब्रह्मणः सम्भवति ।&lt;br&gt;&#xA;अस्थूलत्वादिपदैर्हि स्थूलत्वादिविपरीतम् अणुत्वाद्यभिधानं वा स्यात् ।&lt;br&gt;&#xA;स्थूलत्वादिनिवृत्तिमात्रपर्यवसानं वा ।&lt;br&gt;&#xA;आद्ये परस्परविरोधः ।&lt;br&gt;&#xA;अस्थूलमित्यनेन ह्यणुपरिमाणं वक्तव्यम् ।&lt;br&gt;&#xA;अनण्वित्यनेन च महत्त्वम् ।&lt;br&gt;&#xA;नचोभयमेकत्र युज्यते ।&lt;br&gt;&#xA;परस्परपरिहारेणैव वृत्तिदर्शनात् ।&lt;br&gt;&#xA;एवमह्रस्वमदीर्घमित्यत्रापि विरोधो द्रष्टव्यः ।&lt;br&gt;&#xA;नचैकपरिमाणोपेतमेवोत्कृष्टापेक्षयाणु महद्दीर्घं ह्रस्वं चेत्युच्यत इत्याश्रयणेन विरोधपरिहारः ।&lt;br&gt;&#xA;घटादितुल्यत्वेनावक्तव्यत्वात् ।&lt;br&gt;&#xA;उत्कृष्टापकृष्टपरिमाणद्रव्यान्तराभावाच्च ।&lt;br&gt;&#xA;द्वितीये तु निःस्वभावं ब्रह्मेत्यापन्नम् ।&lt;br&gt;&#xA;तथाच’सर्वत्र प्रसिद्धोपदेशात् ।&lt;br&gt;&#xA;अत्ता चराचरग्रहणात् ।&lt;br&gt;&#xA;रूपोपन्यासाच्च’ इत्युक्तविरोधः स्यादिति ।&lt;br&gt;&#xA;तत्र तावत्प्रथमपक्षमभ्युपेत्य चशब्दसूचितं परिहारमाह अत इति&lt;br&gt;&#xA;अन्यभावव्यावृत्तेश् च । ब्ब्स्_१,३.१२ ।&lt;br&gt;&#xA;अतो विरुद्धवद् भातमपि व्याख्याय तत्त्वतः ।&lt;br&gt;&#xA;योजनीयं हरौ वाक्यं विरुद्धैर्लक्षणैर्युतम्  (अनुव्याख्यानम्)१,३.३&lt;br&gt;&#xA;ब्रह्मैव &amp;hellip;  (अनुव्याख्यानम्)१,३.४अ&lt;br&gt;&#xA;&lt;em&gt;४,१८फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;यतो ब्रह्म विरुद्धैर्लक्षणैर्युतमेव अतो, विरुद्धवतुउक्तोभयविधविरुद्धार्थप्रतिपादकमिव, भातंउप्रतीतमपि वाक्यं तत्त्वतो व्याख्याय हरौ&lt;br&gt;&#xA;योजनीयम् योजयितुं शक्यमिति योजना ।&lt;br&gt;&#xA;यतो ऽम्बरान्तधृत्यादिनाक्षरस्य विष्णुत्वं निश्चितमतो विरुद्धवद्भातमपि वाक्यं तत्त्वतो व्याख्याय हरौ योजयितव्यमिति वा ।&lt;br&gt;&#xA;कथं तत्त्वतो व्याख्यानमित्यपेक्षायां विरुद्धैरिति सम्बद्धयते ।&lt;br&gt;&#xA;अथवा अत इत्यस्य पूर्वत्र सम्बन्धः ।&lt;br&gt;&#xA;यतः सुखाधिको ऽतो भूमा विष्णुरि(विष्णुरतो भूमे०ति ।&lt;br&gt;&#xA;विरुद्धवदिति प्रतिज्ञायां विरुद्धैरिति हेतुतया सम्बद्धयते ।&lt;br&gt;&#xA;&lt;em&gt;४,१९&lt;/em&gt;&lt;br&gt;&#xA;एतदुक्तं भवति ।&lt;br&gt;&#xA;नाक्षरस्य ब्रह्मत्वे ऽस्थूलमित्यदिवाक्यस्यानवकाशः ।&lt;br&gt;&#xA;अस्थूलादिपदैस्तद्विपरीताणुत्वाद्यभिधानमिति व्याख्यानस्याङ्गीकारात् ।&lt;br&gt;&#xA;नचैवं सति परस्परविरोध इति वाच्यम् ।&lt;br&gt;&#xA;विरुद्धधर्माणां ब्रह्मण्यवस्थानस्य श्रुत्यादिसिद्धत्वादिति ।&lt;br&gt;&#xA;&lt;em&gt;४,२५&lt;/em&gt;&lt;br&gt;&#xA;विरुद्धैर्लक्षणैर्युतं ब्रह्मेत्युक्तम् ।&lt;br&gt;&#xA;मे माता वन्ध्येतिवद्वयाहतत्वात् ।&lt;br&gt;&#xA;यदि हि महत्त्वाणुत्वादीनि विरुद्धानि ।&lt;br&gt;&#xA;कथं तर्हि तैर्युतमेकं स्यात् ।&lt;br&gt;&#xA;विरोधस्य सहानवस्थानात्मकत्वात् ।&lt;br&gt;&#xA;यदि चैकं तैर्युतं कथं तर्हि तानि विरुद्धानि स्युः ।&lt;br&gt;&#xA;सहावस्थानस्याविरोधरूपत्वादित्याशङ्कयोक्तं विवृणोति तानीति&lt;br&gt;&#xA;&amp;hellip; तानि लिङ्गानि तदन्यत्र त्वसन्त्यपि ।&lt;br&gt;&#xA;अविरोधेन गोविन्दे सन्त्यस्थूलादिकानि च  (अनुव्याख्यानम्)१,३.४&lt;br&gt;&#xA;न्यायसुधा-&lt;br&gt;&#xA;विरुद्धैर्लक्षणैर्युक्तं ब्रह्मेत्यनेनैतदस्माभिरभिप्रेतम् ।&lt;br&gt;&#xA;तान्यस्थूलादिकानि अणुत्वमहत्त्वादिकानि लिङ्गानि तस्माद्ब्रह्मणो ऽन्यत्र सहासन्त्यपि गोविन्दे ऽविरोधेनैव सहैवेति यावत् सन्तीति ।&lt;br&gt;&#xA;न पुनर्विरोधमभ्युपेत्यैकत्रावस्थानमुच्यते येन व्याघातः स्यात् इत्यवधारणार्थस्य चशब्दस्याथर्ः ।&lt;br&gt;&#xA;गोविन्द इत्यनेन यशोदादिप्रत्यक्षमप्यत्रार्थे प्रमाणमिति सूचयति ।&lt;br&gt;&#xA;अयमभिसन्धिः ।&lt;br&gt;&#xA;अणुत्वमहत्त्वादिकं ब्रह्मणि किं प्रमाणाभावान्नाभ्युपेयम् ।&lt;br&gt;&#xA;किंवा विरुद्धत्वात् ।&lt;br&gt;&#xA;नाद्यः ।&lt;br&gt;&#xA;‘अणोरणीयान्’ इत्याद्यागमस्योभयकार्यदर्शनानुमानस्योदाहृतप्रत्यक्षस्य च तत्र प्रमाणत्वात् ।&lt;br&gt;&#xA;द्वितीये ऽपि किं विरोधः प्रमाणेनाथ परस्परम् ।&lt;br&gt;&#xA;न प्रथमः ।&lt;br&gt;&#xA;विपरीतप्रमाणादर्शनात् ।&lt;br&gt;&#xA;द्रव्यत्वादेस्तूक्तप्रमाणविरुद्धत्वेन कालात्ययापदिष्टत्वात् ।&lt;br&gt;&#xA;&lt;em&gt;४,२८&lt;/em&gt;&lt;br&gt;&#xA;किञ्चाकाशस्य परमाणुसंयोगः किमाकाशैकदेशे वर्तते, उताकाश एव ।&lt;br&gt;&#xA;आद्ये किमेकदेशो नामावयवः, प्रदेशभेदो वा ।&lt;br&gt;&#xA;नाद्यः ।&lt;br&gt;&#xA;अनभ्युपगमात् ।&lt;br&gt;&#xA;द्वितीये किमसावाकाशस्वरूपमेवाथार्थान्तरम् ।&lt;br&gt;&#xA;आद्यो ऽन्त्ये ऽन्तर्भवति ।&lt;br&gt;&#xA;द्वितीयो ऽप्यभ्युपगमविरुद्धः ।&lt;br&gt;&#xA;औपाधिकाङ्गीकारे त्वात्माश्रयादिकम् ।&lt;br&gt;&#xA;न द्वितीयः ।&lt;br&gt;&#xA;भेरीसंयोगस्यापि तथात्वापत्तेः ।&lt;br&gt;&#xA;तथाच सर्वत्र शब्दोपलब्धिप्रसङ्गात् ।&lt;br&gt;&#xA;अतः परमाणुसंयोगार्थमाकाशो ऽणुरभ्युपगन्तव्य इति व्यभिचारश्च ।&lt;br&gt;&#xA;न द्वितीयः ।&lt;br&gt;&#xA;परस्परविरोधादन्यत्र सर्वत्र ।&lt;br&gt;&#xA;स हि सर्वत्र सहानवस्थानदर्शनाद्वा कल्पनीयः ।&lt;br&gt;&#xA;उत क्वचित् ।&lt;br&gt;&#xA;किं वा विमतिपदादन्यत्र सर्वत्र ।&lt;br&gt;&#xA;नाद्यः ।&lt;br&gt;&#xA;ब्रह्मणि श्रुत्यादिना सहावस्थानस्य दर्शनात् ।&lt;br&gt;&#xA;न द्वितीयः ।&lt;br&gt;&#xA;आकाशमनसोः परस्परपरिहारेण वर्तमानयोरपि भूतत्वमूर्तत्वयोर्विरोधाभावात् ।&lt;br&gt;&#xA;अन्यथा पृथिव्यादौ तदुभयं न स्यात् ।&lt;br&gt;&#xA;न तृतीयः ।&lt;br&gt;&#xA;नित्यत्वज्ञानत्वयोरशरीरत्वकर्तृत्वयोश्चान्यत्र सर्वत्र सहानवस्थितयोरीश्वरबुद्धावीश्वरे च समावेशाभावप्रसङ्गात् ।&lt;br&gt;&#xA;&lt;em&gt;४,३१फ़्.&lt;/em&gt;&lt;br&gt;&#xA;किञ्च ।&lt;br&gt;&#xA;संयोगादीनां प्रदेशवृत्तित्वमङ्गीकुर्वता न तावत्प्रदेशवृत्तित्वमवयववृत्तित्वमङ्गीकर्तुमुचितम् ।&lt;br&gt;&#xA;आकाशादीनां तदभावात् ।&lt;br&gt;&#xA;अन्यधर्मस्यान्यवृत्तित्वाभ्युपगमे ऽतिप्रसङ्गाच्च ।&lt;br&gt;&#xA;किन्तु स्वात्यन्ताभावसमानाधिकरणत्वमेव वक्तव्यम् ।&lt;br&gt;&#xA;तथाच भावाभावयोरन्यत्र सर्वत्र सहानवस्थितं कथं विरोधो न भवेत् ।&lt;br&gt;&#xA;दर्शनादिति चेत्समं प्रकृते ऽपि ।&lt;br&gt;&#xA;तस्मादन्यत्र सर्वत्र सहानवस्थितं कथं नाम सहावतिष्ठत इत्येवं प्रश्नमात्रमवशिष्यते ।&lt;br&gt;&#xA;तत्र वस्तुस्वभाव एव तादृश इति परिहारः ।&lt;br&gt;&#xA;न चैवमतिप्रसङ्गः ।&lt;br&gt;&#xA;प्रमाणभावाभावाभ्यां तद्व्युदासात् ।&lt;br&gt;&#xA;एवं सति वाक्यव्यवस्था न क्वाप्याश्रयणीयेति चेन्न ।&lt;br&gt;&#xA;प्रमाणस्वरूपावधारणे त्वेवमेतदित्यङ्गीकारात् ।&lt;br&gt;&#xA;अत एव न मीमांसावैयर्थ्यमिति ।&lt;br&gt;&#xA;&lt;em&gt;४,३४&lt;/em&gt;&lt;br&gt;&#xA;एवं तावदस्थूलादिपदानामणुत्वाद्यभिधायकत्वपक्षमुपादाय श्रुतेर्ब्रह्मविषयत्वमुपपादितम् ।&lt;br&gt;&#xA;इदानीं स्थूलत्वादिनिवृत्तिपरत्वे ऽपि न दाष इत्येवम्परतया सूत्रं व्याचष्टे अन्येति&lt;br&gt;&#xA;अन्यवस्तुस्वभावानां स्थौल्यादीनामपाकृतिम् ।&lt;br&gt;&#xA;नारायणे श्रुतिर्वक्ति नतु तस्यास्वभावताम्  (अनुव्याख्यानम्)१,३.५&lt;br&gt;&#xA;&lt;em&gt;४,३४फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;ब्रह्मणो ऽन्यानि वस्तूनि घटादीनि ।&lt;br&gt;&#xA;तत्स्वभावभूतानि यानि स्थौल्यादीनि जडानि परतन्त्राणि कार्याणि विनाशवन्त्यणुत्वादिभिः सहानवस्थितानि च ।&lt;br&gt;&#xA;तथाविधानां स्थौल्यादीनामभावं नारायणे’अस्थूलमनणुः’ इत्यादिश्रुतिर्वक्ति ।&lt;br&gt;&#xA;नतु तस्य निःस्वभावत्वं येनोक्तविरोधः स्यादित्यर्थः ।&lt;br&gt;&#xA;कुत एवं श्रुतेरर्थसङ्कोचः क्रियते ।&lt;br&gt;&#xA;निःस्वभावत्वमेवार्थः किं न स्यादित्यत आह सर्वधर्मेति&lt;br&gt;&#xA;&lt;em&gt;४,३५&lt;/em&gt;&lt;br&gt;&#xA;सर्वधर्मा सर्वनामा सर्वकर्मा गुणाः श्रुताः ।&lt;br&gt;&#xA;दोषाः श्रुताश्च नेत्याद्या प्रमाणं श्रुतिरत्र च  (अनुव्याख्यानम्)१,३.६&lt;br&gt;&#xA;न्यायसुधा-&lt;br&gt;&#xA;अत्र परमेश्वरस्य सस्वभावत्वे न केवलमत्र किं नाम पूर्वोक्ताणुत्वमहात्त्वादौ चेत्यर्थः ।&lt;br&gt;&#xA;इहाच्छायमतम इत्यादेरसङ्कुचितवृत्तित्वमेव ज्ञेयम् ।&lt;br&gt;&#xA;बहुपदविषटत्वादिदं व्याख्यानं स्वशब्देन विधाय सूत्रकारः, कतिपयपदविषयं पूर्वव्याख्यानं चशब्देन समुच्चितवानिति ।&lt;br&gt;&#xA;&lt;em&gt;४,३७&lt;/em&gt;&lt;/p&gt;</description>
    </item>
    <item>
      <title>२२ वामनाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/22_vAmanAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/22_vAmanAdhikaraNam/</guid>
      <description>&lt;p&gt;अतःपराणि सूत्राणि भाष्य एव स्पष्टार्थानीति न तत्र वक्तव्यमस्ति ।&lt;br&gt;&#xA;परमाख्यविद्याव्याख्यां करोमीति च प्रतिज्ञातम् ।&lt;br&gt;&#xA;तदुभयसिद्धयर्थमेतत्पादाधिकरणविषयपूर्वपक्षसिद्धान्तन्यायान् सङ्ग्रहेण दर्शयति लिङ्गमिति&lt;br&gt;&#xA;लिङ्गं साधारणं शब्दौ स्थानं लिङ्गमनुग्रहः ।&lt;br&gt;&#xA;पुनः शब्दा लिङ्गशब्दौ विचार्या द्विस्थिता इह  (अनुव्याख्यानम्)१,३.७&lt;br&gt;&#xA;बाहुल्यं लिङ्गशब्दानामनुक्तिश्च विरुद्धता ।&lt;br&gt;&#xA;अदृष्टिरन्वयाभावो विपरीतश्रुतिभ्रमः  (अनुव्याख्यानम्)१,३.८&lt;br&gt;&#xA;लिङ्गावकाशराहित्यभ्रमस्तादृग् द्वयं तथा ।&lt;br&gt;&#xA;बहुतादृक्तवमुक्तस्य विरोधो ऽर्थात् तथा गतिः ।&lt;br&gt;&#xA;समस्तमेतदित्यत्र पूर्वपक्षेषु युक्तयः  (अनुव्याख्यानम्)१,३.९&lt;br&gt;&#xA;त एव बलवन्तस्तु गत्यन्तरविवर्जिताः ।&lt;br&gt;&#xA;सिद्धान्तयुक्तयो ज्ञेया दृश्यन्ते ताश्च सर्वशः  (अनुव्याख्यानम्)१,३.१०&lt;br&gt;&#xA;न्यायसुधा-&lt;br&gt;&#xA;एतच्च न्यायविवरणे स्वयमेवाचार्येण व्याख्यातमिति तत्रैवावगन्तव्यम् ।&lt;br&gt;&#xA;&lt;em&gt;४,४०&lt;/em&gt;&lt;br&gt;&#xA;सूत्रसूचितान्सिद्धान्तन्यायानभिधाय साक्षादुक्तानप्याह मुक्तेति&lt;br&gt;&#xA;मुक्तोपसृप्यता प्राणादाधिक्यं सर्वतस्तथा ।&lt;br&gt;&#xA;वैलक्षण्यं स्वभावस्य प्रेक्षापूर्वक्रिया तथा  (अनुव्याख्यानम्)१,३.११&lt;br&gt;&#xA;अरस्य ण्यस्य चेशत्वं सूर्याद्यनुकृतिस्तथा ।&lt;br&gt;&#xA;वामनाख्या सर्वकम्पस्तच्छब्दानन्यसिद्धता  (अनुव्याख्यानम्)१,३.१२&lt;br&gt;&#xA;अनामरूपता भेदस्योपजीव्यप्रमाणता ।&lt;br&gt;&#xA;सर्वैश्वर्यादिकाद्यास्ता वेदेशेन प्रदर्शिताः  (अनुव्याख्यानम्)१,३.१३&lt;br&gt;&#xA;न्यायसुधा-&lt;br&gt;&#xA;अत एव पूर्वं दृश्यन्त इत्युक्त्वात्र प्रदर्शिता इत्युक्तम् ।&lt;br&gt;&#xA;सर्वतस्तथा इत्येतत्पूर्वेणोत्तरेण च सम्बद्धयते ।&lt;br&gt;&#xA;प्राणादाधिक्यं तथा सर्वत आधिक्यमिति ।&lt;br&gt;&#xA;स्वभावस्य सर्वतो वैलक्षण्यं तथाम्बरान्तधृत्यादीति ।&lt;br&gt;&#xA;प्रेक्षापूर्वक्रिया तथेति तथाशब्द उत्तरत्र सम्बध्यते ।&lt;br&gt;&#xA;तेनापहतपाप्मत्वादीनां ग्रहणम् ।&lt;br&gt;&#xA;सूर्याद्यनुकृतिस्तथा सर्वप्रकाशकत्वम् ।&lt;br&gt;&#xA;तच्छब्दानन्यसिद्धतेति ज्योतिःशब्दस्यान्यत्रासम्भव इत्यर्थः ।&lt;br&gt;&#xA;उपजीव्यं प्रमाणं यस्यासौ तथोक्तस्तस्य भाव उपजीव्यप्रमाणता ।&lt;br&gt;&#xA;ता इति सिद्धान्तयुक्तयः ।&lt;br&gt;&#xA;&lt;em&gt;४,४२&lt;/em&gt;&lt;br&gt;&#xA;नन्वत्र पादे चतुर्दशाधिकरणानि भाष्यादवगम्यन्ते ।&lt;br&gt;&#xA;विषयाः पूर्वपक्षन्यायाः सिद्धान्तन्यायाश्चात्र द्वादशैवोक्ताः न च विषयादिना विनाधिकरणं सम्भवति ।&lt;br&gt;&#xA;तत्कथमेतदिति चेत् ।&lt;br&gt;&#xA;इत्थम् ।&lt;br&gt;&#xA;‘तदुपर्यपि बादरायणः सम्भवात्ऽ‘शुगस्य तदनादरश्रवणात्तदाद्रवणात्सूच्यते हि’ इत्येतदधिकरणद्वयं न समन्वयसमर्थनार्थम् ।&lt;br&gt;&#xA;किं नाम देवादीनां वेदविद्याधिकारसमर्थनार्थमाद्यम् ।&lt;br&gt;&#xA;द्वितीयं तु त्रैवर्णिकव्यतिरिक्तानां तदभावसमर्थनाथर्मित्येतज्ज्ञापयितुमेतदधिकरणद्वयविषयविषयाद्यनुक्तिः ।&lt;br&gt;&#xA;अन्यथा तत्रापि समन्वयसम्बन्धान्वेषणेन शिष्याणां वृथा प्रयासः प्रसज्येत ।&lt;br&gt;&#xA;&lt;em&gt;४,४४&lt;/em&gt;&lt;br&gt;&#xA;नन्वेतद्द्वयमत्र न विचारणीयम् ।&lt;br&gt;&#xA;असङ्गतत्वात् ।&lt;br&gt;&#xA;तथाहि ।&lt;br&gt;&#xA;सङ्गतिस्तावद्द्विविधा भवति ।&lt;br&gt;&#xA;अन्तर्भावलक्षणाऽनन्तर्यलक्षणा च ।&lt;br&gt;&#xA;तत्राद्या तावदनयोरधिकरणयोर्न सम्भवति ।&lt;br&gt;&#xA;समन्वयलक्षणे प्रथमाध्याये ऽनन्तर्भावस्य भवद्भिरेवोक्तत्वात् ।&lt;br&gt;&#xA;अध्यायानन्तर्भूतयोश्च पादान्तर्भावासम्भवात् ।&lt;br&gt;&#xA;उत्तरापि षोढा भवति ।&lt;br&gt;&#xA;प्रसङ्गोपोद्घातावसरप्राप्तिकारणकार्यत्वैककार्यत्वभेदात् ।&lt;br&gt;&#xA;तत्र न तावत्प्रथमात्रास्ति ।&lt;br&gt;&#xA;स्मारकाभावात् ।&lt;br&gt;&#xA;न द्वितीया ।&lt;br&gt;&#xA;विनैव तेन प्रकृतसिद्धेः ।&lt;br&gt;&#xA;न तृतीया ।&lt;br&gt;&#xA;समन्वयशेषेणावरुद्धत्वात् ।&lt;br&gt;&#xA;न चतुर्थी ।&lt;br&gt;&#xA;उत्तरं प्रबन्धं प्रति कारणत्वानुपलम्भात् ।&lt;br&gt;&#xA;न पञ्चमी ।&lt;br&gt;&#xA;पूर्वप्रबन्धकार्यत्वादर्शनात् ।&lt;br&gt;&#xA;नापि षष्ठी ।&lt;br&gt;&#xA;पूर्वेणानेनोत्तरेण चैकस्याजननात् ।&lt;br&gt;&#xA;तस्मादिदं नेहावकाशमर्हतीत्यत आह अधिकारश्चेति&lt;br&gt;&#xA;अधिकारश्च तद्धानिः प्रसङ्गादेव चिन्तितौ  (अनुव्याख्यानम्)१,३.१४अब्&lt;br&gt;&#xA;न्यायसुधा-&lt;br&gt;&#xA;अन्तर्भावलक्षणसङ्गत्यभावे ऽपि देवानां वेदविद्याधिकारः तदभावः शूद्रादीनामत्र प्रसङ्गादेव चिन्तितौ ।&lt;br&gt;&#xA;प्रसङ्गश्च मनुष्याधिकारत्वादिति पूर्वसूत्रोक्त्योपोद्बलित इति भावः ।&lt;br&gt;&#xA;नच प्रसक्तानुप्रसक्तविचन्तने ऽतिप्रसङ्गः ।&lt;br&gt;&#xA;प्रयोजनभावाभावाभ्यां व्यवस्थानात् ।&lt;br&gt;&#xA;प्रकृते च’विश्वेदेवा उपासते’ इत्युक्तोपपन्नत्वादिकं प्रयोजनमस्ति ।&lt;br&gt;&#xA;&lt;em&gt;४,५०&lt;/em&gt;&lt;br&gt;&#xA;ननु चिन्तिताविति कथम् ।&lt;br&gt;&#xA;विप्रतिषेधे परं कार्यमिति स्त्रीलिङ्गेन भाव्यम् ।&lt;br&gt;&#xA;मैवम् ।&lt;br&gt;&#xA;इतामौ विषयावित्यध्याहारम् ।&lt;br&gt;&#xA;&lt;em&gt;४,५८&lt;/em&gt;&lt;/p&gt;</description>
    </item>
    <item>
      <title>२३ देवत्वाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/23_devatvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/23_devatvAdhikaraNam/</guid>
      <description>&lt;p&gt;अत्र देवानां वेदविद्याधिकाराक्षेपार्थं सूत्रद्वयम्’मध्वादिष्वसम्भवादनधिकारं जैमिनिःऽ‘ज्योतिषि भावाच्च’ इति ।&lt;br&gt;&#xA;तस्यार्थः ।&lt;br&gt;&#xA;न देवा वैदिकोपासनादावधिक्रियन्ते ।&lt;br&gt;&#xA;तान्प्रति वैदिकविधेरभावात् ।&lt;br&gt;&#xA;‘आत्मानमुपासीत’ इत्यादिविधिरेव तान्विषयीकरोतीति चेन्न ।&lt;br&gt;&#xA;विकल्पानुपपत्तेः ।&lt;br&gt;&#xA;तथाहि ।&lt;br&gt;&#xA;किं तेषां सर्ववेदोक्तोपासनादावधिकारः ।&lt;br&gt;&#xA;किं वा क्वचित् ।&lt;br&gt;&#xA;नाद्यः ।&lt;br&gt;&#xA;सर्वत्र तेषां नियोज्यत्वाभावात् ।&lt;br&gt;&#xA;तत्साध्यफलकामो हि तत्र नियुज्यते ।&lt;br&gt;&#xA;फलं च तदुच्यते ।&lt;br&gt;&#xA;यदप्राप्तमननुष्ठितसाधनं च ।&lt;br&gt;&#xA;नच सर्वोपासनादिफले देवानां कामः सम्भवति ।&lt;br&gt;&#xA;मध्वाद्युपासनानां देवतापदप्राप्तिफलत्वात् ।&lt;br&gt;&#xA;तस्य च तैः प्राप्तत्वात् ।&lt;br&gt;&#xA;सर्वज्ञत्वेनोपासनासाध्यज्ञानस्यापि नित्यसिद्धत्वात् ।&lt;br&gt;&#xA;अत एव न द्वितीयः ।&lt;br&gt;&#xA;किञ्च जैमिनिरप्येवं मन्यत इति ।&lt;br&gt;&#xA;&lt;em&gt;४,५९&lt;/em&gt;&lt;br&gt;&#xA;एवमवान्तरफलस्य परमप्रयोजनस्य च पदादेः प्राप्तत्वेन विधेरसम्भवाज्जैमिनिवचनाच्च देवानामनधिकार इति प्राप्ते तत्प्रतिविधानार्थं सूत्रम् ।&lt;br&gt;&#xA;ओं भावं तु बादरायणो ऽस्ति हीति ओं&lt;br&gt;&#xA;तत्फलाय विधिः सिद्धे चोपासाया निराकृतः  (अनुव्याख्यानम्)१,३.१४च्द्&lt;br&gt;&#xA;यतो जैमिनिनान्यार्थमसिद्धे ऽर्थे विधिस्तथा ।&lt;br&gt;&#xA;विद्याधिराजस्य मतमविरोधस्तयोस्ततः  (अनुव्याख्यानम्)१,३.१५&lt;br&gt;&#xA;न्यायसुधा-&lt;br&gt;&#xA;तत्र यत्पूर्वपक्षिणोदाहृतं जैमिनिवचनं तस्य परिहारो नास्ति ।&lt;br&gt;&#xA;तत्किं भगवन्मतविरुद्धत्वेनाप्रमाणमेव प्रतिपत्तव्यमिति ।&lt;br&gt;&#xA;मैवम् ।&lt;br&gt;&#xA;भिन्नविषयत्वेन विरोधाभावादित्याह तत्फलायेति&lt;br&gt;&#xA;तदिति ‘वसूनामेवैको भूत्वा’ इत्यादिश्रुतिप्रसिद्धं परामृशति ।&lt;br&gt;&#xA;सिद्धे ज्ञाते ब्रह्मस्वरूपे, विषयसप्तमीयम् ।&lt;br&gt;&#xA;उपासाया विधिरिति सम्बन्धः ।&lt;br&gt;&#xA;अन्यार्थं फलान्तरार्थम् ।&lt;br&gt;&#xA;तथा असिद्धे ऽर्थे विधिरुपासाया इत्यत्राप्यनुवर्तते ।&lt;br&gt;&#xA;अत्रेतिशब्दाध्याहारेण मतमिति योज्यम् ।&lt;br&gt;&#xA;तयोमर्तयोः ।&lt;br&gt;&#xA;&lt;em&gt;४,६१&lt;/em&gt;&lt;br&gt;&#xA;ननु किं तदन्यफलं कथं च सर्वज्ञानामसिद्धो ऽथर्ः ।&lt;br&gt;&#xA;येन देवानामप्युपासनाविधानोपपत्तिरित्यत आह मोक्ष इति&lt;br&gt;&#xA;मोक्षे फलविशेषो ऽस्ति नच सर्वं प्रकाशते ।&lt;br&gt;&#xA;सर्वदा तेन देवानामपि युक्ता ह्युपासना  (अनुव्याख्यानम्)१,३.१६&lt;br&gt;&#xA;न्यायसुधा-&lt;br&gt;&#xA;यच्च प्रकाशते, न तत्सर्वदा ।&lt;br&gt;&#xA;तेन तदुभयार्थम् ।&lt;br&gt;&#xA;हिशब्दो यस्मादित्यर्थे ।&lt;br&gt;&#xA;ननु सर्वज्ञानां सर्वं न प्रकाशत इति विप्रतिषिद्धम् ।&lt;br&gt;&#xA;मैवम् ।&lt;br&gt;&#xA;परमेश्वरव्यतिरिक्तानां सर्वज्ञत्वासिद्धेरित्याह नित्यमिति&lt;br&gt;&#xA;नित्यं वृद्धिक्षयापेतं विष्णोः पूर्णं तु वेदनम् ।&lt;br&gt;&#xA;स्पष्टातिस्पष्टविशदं ब्रह्मणो ऽशेषवस्तुगम्  (अनुव्याख्यानम्)१,३.१७&lt;br&gt;&#xA;अन्येषां क्रमशो ज्ञानं मितवस्तुगतं सदा  (अनुव्याख्यानम्)१,३.१८अब्&lt;br&gt;&#xA;&lt;em&gt;४,६२&lt;/em&gt;&lt;br&gt;&#xA;न्यायसुधा-&lt;br&gt;&#xA;पूर्णम् अशेषार्थविषयम् ।&lt;br&gt;&#xA;तुशब्दो ऽवधारणे, विष्णोरेवेति सम्बध्यते ।&lt;br&gt;&#xA;स्पष्टातिस्पष्टविषयमिति ।&lt;br&gt;&#xA;निरतिशयस्पष्टमित्यर्थः ।&lt;br&gt;&#xA;ननु स्पष्टता नाम ज्ञानस्य विशेषविषयता ।&lt;br&gt;&#xA;सा च पूर्णमित्यनेनैव गता ।&lt;br&gt;&#xA;मैवम् ।&lt;br&gt;&#xA;अपरोक्षत्वादिवत्स्पष्टताया विषयानपेक्षज्ञानधर्मत्वाङ्गीकारात् ।&lt;br&gt;&#xA;तस्य चानुभवसिद्धत्वात् ।&lt;br&gt;&#xA;ब्रह्मणो हिरण्यगर्भस्य ।&lt;br&gt;&#xA;अशेषवस्तुगं परब्रह्मातिरिक्ताशेषवस्तुविषयम् ।&lt;br&gt;&#xA;अत्राप्येवेति सम्बद्धयते ।&lt;br&gt;&#xA;नतु सर्वार्थविषयत्वाद्युक्तविशेषणोपेतमित्यर्थः ।&lt;br&gt;&#xA;अत्र ब्रह्मसंवेदनस्य पृथगुक्तिः कैमुत्यार्थम् ।&lt;br&gt;&#xA;विष्णुसंवेदनोक्तिस्तु सर्वविषयत्वस्य विष्णुज्ञानलक्षणत्वेनेतरेषां तदसम्भावितमिति सूचयितुम् ।&lt;br&gt;&#xA;मितवस्तुगतं परमेश्वरातिरिक्तकतिपयार्थविषयम् ।&lt;br&gt;&#xA;एतेन भावमिति सूत्रं व्याख्यातं भवति ।&lt;br&gt;&#xA;अत्र च’यावत्सेवा’ इत्यादिभाष्योदाहृतं वचनं प्रमाणमिति ।&lt;br&gt;&#xA;ननु जैमिनिभगवन्मतयोरविरोध इति न युक्तम् ।&lt;br&gt;&#xA;जैमिनिर्हि श्रुतफलाद्यतिरिक्तं फलादिकं विद्यानामस्तीति वा मन्यते नास्तीति वा ।&lt;br&gt;&#xA;आद्ये कथमनधिकारं ब्रूयात् ।&lt;br&gt;&#xA;द्वितीये तु कथं न विरोध इति चेन्न ।&lt;br&gt;&#xA;भगवतः सूत्रकारस्याशेषविशेषज्ञत्वेन विशदं वचनम् ।&lt;br&gt;&#xA;जैमिनिस्तु सामान्यवेदी फलान्तरादिकमजानन्न निराकुवर्न्यथाश्रुतमङ्गीकृत्यानधिकारमुक्तवानित्यविरोधोपपत्तेरित्याह इत्यादय इति&lt;br&gt;&#xA;इत्यादयो विशेषास्तु सदा विद्यापतेर्हृदि  (अनुव्याख्यानम्)१,३.१८च्द्&lt;br&gt;&#xA;जैमिन्याद्यास्तु सामान्यवेत्तृत्वात् तत् तथावदन् ।&lt;br&gt;&#xA;विद्येशमतमेतस्मान्नैव सद्भिर्विरुद्धयते  (अनुव्याख्यानम्)१,३.१९&lt;br&gt;&#xA;न्यायसुधा-&lt;br&gt;&#xA;मोक्ष इत्युक्तपरामर्शार्थ इतिशब्दः ।&lt;br&gt;&#xA;तुशब्दो विद्यापतेस्तु इति योज्यः ।&lt;br&gt;&#xA;हृदि वर्तन्ते ।&lt;br&gt;&#xA;तस्मादसौ विशदमवादीदिति शेषः ।&lt;br&gt;&#xA;तत देवतानधिकारादिकम् ।&lt;br&gt;&#xA;तथेति ।&lt;br&gt;&#xA;सम्मुग्धमित्यर्थः ।&lt;br&gt;&#xA;अस्याप्युपपादनाय नित्यमित्यादिपूवर्वाक्यमनुसन्धेयम् ।&lt;br&gt;&#xA;विद्येशेत्युपसंहारः ।&lt;br&gt;&#xA;अयं न्यायो ऽन्यत्राप्यनुसन्धेय इति ज्ञापयितुमित्यादय इत्रत जैमिन्याद्या इति सद्भिरिति चोक्तमिति ।&lt;br&gt;&#xA;इति श्रीमत्पूर्णप्रमतिभगवत्पादसुकृतेरनुव्याख्यानस्य प्रगुणजयतीर्थाख्ययतिना ।&lt;br&gt;&#xA;कृतायां टीकायां विषमपदवाक्यार्थविवृतौ तृतीयः पादो ऽयं प्रथमविषये पर्यवसितः ।&lt;br&gt;&#xA;इति श्रीमन्न्यासुधायां प्रथमाध्यायस्य तृतीयः पादः&lt;/p&gt;</description>
    </item>
    <item>
      <title>२४ आनुमानिकाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/24_AnumAnikAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/24_AnumAnikAdhikaraNam/</guid>
      <description>&lt;p&gt;&lt;em&gt;४,६७&lt;/em&gt;&lt;br&gt;&#xA;अथ श्रीमन्न्यायसुधायां आनुमानिकाधिकरणम्&lt;br&gt;&#xA;अन्यत्रैव प्रसिद्धशब्दसमन्वयप्रतिपादनं पादार्थ इति भाष्यात्परिशेषाद्वा सिद्धम् ।&lt;br&gt;&#xA;अन्यत्र प्रसिद्धेभ्यो ऽन्यत्रैव प्रसिद्धानां विवेकश्च भाष्य एवोपपादित इति नेहोच्यते ।&lt;br&gt;&#xA;ओं आनुमानिकमप्येकेषामिति चेन्न शरीररूपकविन्यस्तगृहीतेर्दर्शयति च ओं&lt;br&gt;&#xA;आनुमानिकम् अप्य् एकेषाम् इति चेन् न शरीररूपकविन्यस्तगृहीतेर् दर्शयति च । ब्ब्स्_१,४.१ ।&lt;br&gt;&#xA;न्यायसुधा-&lt;br&gt;&#xA;अत्र’महतः परमव्यक्तमव्यक्तात्पुरुषः परः’ इति वाक्यमुदाहृत्य, अव्यक्तशब्दं परं ब्रह्मैवेत्युपपादितम् ।&lt;br&gt;&#xA;तत्र यदुक्तं पूर्वपक्षिणा’अव्यक्तं चेत्परं ब्रह्म तदा तस्य पुरुषादवरत्वं प्राप्नोति ।&lt;br&gt;&#xA;नच तद्युक्तम् ।&lt;br&gt;&#xA;सकलश्रुत्यादिविरोधात्’ इति ।&lt;br&gt;&#xA;तत्परिहारार्थं सूत्रम्&lt;br&gt;&#xA;तदधीनत्वादर्थवदिति ।&lt;br&gt;&#xA;तदधीनत्वाद् अर्थवत् । ब्ब्स्_१,४.३ ।&lt;br&gt;&#xA;तस्यार्थं विवृणोति दुःखीति&lt;br&gt;&#xA;दुःखिबद्धावराद्यास्तु तदधीनत्वहेतुतः ।&lt;br&gt;&#xA;शब्दा ब्रह्मणि वर्तन्ते &amp;hellip;  (अनुव्याख्यानम्)१,४.१अच्&lt;br&gt;&#xA;न्यायसुधा-&lt;br&gt;&#xA;अव्यक्तग्रहणमुपलक्षणम् ।&lt;br&gt;&#xA;यत्र वाक्ये सर्वेश्वरत्वविरोधि दुःखित्वादिकं प्रतीयते’जीवा एव तु दुःखिनःऽ,’योनिमन्ये प्रपद्यन्ते’ इत्यादौ, तस्य सर्वस्यापि समन्वयो ऽत्र&lt;br&gt;&#xA;प्रतिपाद्यत इत्यतो दुःख्यादग्रहणम् ।&lt;br&gt;&#xA;नाव्यक्तादिशब्दानां ब्रह्मपरत्वे ऽप्यवरत्वादिप्राप्त्या सर्वमानविरोधो ऽस्ति ।&lt;br&gt;&#xA;यतः स्वस्मिन्नवरत्वाद्यभावे ऽपि तद्वतां प्रधानादीनां ब्रह्माधीनत्वेन हेतुना दुःखी,बद्धः,अवरः, इत्याद्या अपि शब्दा ब्रह्मणि वर्तन्त इत्यङ्गीकृतम् ।&lt;br&gt;&#xA;एतदुक्तं भवति ।&lt;br&gt;&#xA;दुःख्यादिशब्दबलादेव हि दुःखित्वादिप्राप्तिः ।&lt;br&gt;&#xA;ततश्च प्रमाणविरोधो वाच्यः ।&lt;br&gt;&#xA;नच दुःख्यादिशब्दो नियमेन दुःखादिसमवायस्य वाचकः ।&lt;br&gt;&#xA;किन्तु तदस्यास्तीति तत्सम्बन्धमात्रस्य ।&lt;br&gt;&#xA;सम्बन्धश्च समवाय इव स्वाम्यमपि भवति ।&lt;br&gt;&#xA;‘तत्र निरनिष्यो निरवद्यःऽ‘नामानि सर्वाणि यमाविशन्ति’ इति निरवकाशश्रुतिद्वयान्यथानुपपत्त्या दुःखादिनियन्तृत्वेन&lt;br&gt;&#xA;दुःख्यादिशब्दप्रवृत्तिरित्यङ्गीकारे कानुपपत्तिरिति ।&lt;br&gt;&#xA;&lt;em&gt;४,७१&lt;/em&gt;&lt;br&gt;&#xA;भवत्वेवं तद्धितान्तेषु गतिः ।&lt;br&gt;&#xA;कृदन्तेषु बद्धादिशब्देषु रूढेषु चावरादिशब्देषु कथम् ।&lt;br&gt;&#xA;इत्थम् ।&lt;br&gt;&#xA;बद्धशब्दस्य बन्धं प्रति कर्मत्वं प्रवृत्तिनिमित्तम् ।&lt;br&gt;&#xA;तद्यस्यास्ति तत्र स शब्दो वर्तते ।&lt;br&gt;&#xA;यस्यास्तीति च सम्बन्धमात्रमुच्यते ।&lt;br&gt;&#xA;सम्बन्धविशेषे प्रमाणाभावात् ।&lt;br&gt;&#xA;एवं कारकान्तरवाचिष्वपि द्रष्टव्यम् ।&lt;br&gt;&#xA;अवरादिशब्दा अपि अवरत्वादिनिमित्ताधीनप्रवृत्तय एवमेव योज्याः ।&lt;br&gt;&#xA;किञ्च’प्रातिपदिकाद्धात्वर्थः’ इति ण्यन्तेभ्यः पचाद्यचि विहिते सुलभैवावरादिशब्दप्रवृत्तिः ।&lt;br&gt;&#xA;स्यादेषा व्याख्या, यत्र शब्दतो ऽवरत्वादिप्रतीतिः ।&lt;br&gt;&#xA;यत्र पुनः’अव्यक्तात्पुरुषः पर इत्यादावर्थादवत्वादिप्राप्तिस्तत्र कथम् ।&lt;br&gt;&#xA;नहि शब्दवदुपपत्तिर्व्याख्यानमर्हति ।&lt;br&gt;&#xA;उच्यते ।&lt;br&gt;&#xA;अव्यक्तादिति पञ्चम्या हि पुरुषगतं परत्वं प्रति अव्यक्तस्यावधित्वमस्तीत्येतावदेव लभ्यते ।&lt;br&gt;&#xA;नच’तदस्यास्ति’ इत्यनेन समवाय एव प्राप्नोतीति नियमो ऽस्ति ।&lt;br&gt;&#xA;तत्स्वामित्वेनाप्युपपत्तेः ।&lt;br&gt;&#xA;ततश्च यद्गतं परत्वं प्रति अवधित्वं तस्यावरत्वमर्थादापद्यताम् ।&lt;br&gt;&#xA;परगतं तु यत्स्वामिकं तस्यावरत्वादिकं प्रति स्वाम्यमेवार्थादापद्यत इति न कश्चिद्विरोधः ।&lt;br&gt;&#xA;&lt;em&gt;४,७६&lt;/em&gt;&lt;br&gt;&#xA;स्यादेतत् ।&lt;br&gt;&#xA;यद्यपि तदस्यास्तीति सम्बन्धसामान्यं दुःख्यादिशब्दप्रवृत्तिनिमित्तमुच्यते ।&lt;br&gt;&#xA;तथापि समवायादिरेव न स्वामित्वम् ।&lt;br&gt;&#xA;प्रयोगानुसारित्वात्कृत्तद्धितसमासानाम् ।&lt;br&gt;&#xA;प्रयोगश्च समवायादिनिमित्त एव दृश्यते ।&lt;br&gt;&#xA;न स्वामित्वनिमित्तः ।&lt;br&gt;&#xA;अत एव’तदस्यास्त्यस्मिन्निति मतुब्’ इतीतिकरणो विविक्षितार्थो निबद्धः ।&lt;br&gt;&#xA;तस्मान्न तदधीनत्वहेतुतो दुःख्यादिशब्दानां ब्रह्मणि प्रवृत्तिः इत्यतो ऽस्ति तदधीनत्वनिमित्तो ऽपि प्रयोग इत्याह राज्ञीति&lt;br&gt;&#xA;&amp;hellip; राज्ञि यद्वत् पराजयः  (अनुव्याख्यानम्)१,४.१द्&lt;br&gt;&#xA;न्यायसुधा-&lt;br&gt;&#xA;भृत्यसमवेतस्य पराजयस्य राजाधीनत्वेन यथा राज्ञि पराजयः पराजयनिमित्तकः पराजयीतिशब्दो वर्तते पराजयी भद्रसेन इति तथेत्यर्थः ।&lt;br&gt;&#xA;किञ्च स्वाम्यसम्बन्धेन मतुबर्थाप्रवृत्तौ गोमान्देवदत्त इत्यादिकमपि न स्यात् ।&lt;br&gt;&#xA;&lt;em&gt;४,७८&lt;/em&gt;&lt;br&gt;&#xA;एतदेव विवृणोति स्वातन्त्र्यमिति&lt;br&gt;&#xA;स्वातन्त्र्यं तद्गतत्वं च शब्दवृत्तेर्हि कारणम्  (अनुव्याख्यानम्)१,४.२अब्&lt;br&gt;&#xA;न्यायसुधा-&lt;br&gt;&#xA;यस्मात् प्रवृत्तिनिमित्तानां दुःखादीनां तद्गतत्वमिव परगतेषु स्वातन्त्र्यमपि दुःख्यादिशब्दप्रवृत्तेः कारणम् ।&lt;br&gt;&#xA;अनुशासनप्रयोगयोरुभयत्र साम्यात् ।&lt;br&gt;&#xA;तस्माद्दुःख्यादिशब्दा अपि उक्तार्थापत्तिबलात्तदधीनत्वहेतुतो ब्रह्मणि वर्तन्त इति सम्बन्धः ।&lt;br&gt;&#xA;&lt;em&gt;४,७९&lt;/em&gt;&lt;br&gt;&#xA;अस्तु स्वातन्त्र्यमपि शब्दप्रवृत्तिनिमित्तम् ।&lt;br&gt;&#xA;किं त्वमुख्यमेव ।&lt;br&gt;&#xA;तत्र प्रयोगस्याप्रचुरत्वात् ।&lt;br&gt;&#xA;प्रयोगप्राचुर्यात्तद्गतत्वमेव मुख्यम् ।&lt;br&gt;&#xA;तथाच दुःख्यादिशब्दानां जीवादिष्वेव मुख्यत्वाद्ब्रह्मण्यमुख्यत्वात्’तत्तु समन्वयात्’ इत्यनुपपन्नमित्यत आह स्वातन्त्र्यमिति&lt;br&gt;&#xA;स्वातन्त्र्यं तत्र मुख्यं स्यात् &amp;hellip;  (अनुव्याख्यानम्)१,४.२च्&lt;br&gt;&#xA;न्यायसुधा-&lt;br&gt;&#xA;तत्र स्वातन्त्र्यतद्गतत्वयोर्मध्ये स्वातन्त्र्यमेव मुख्यं शब्दप्रवृत्तिनिमित्तं स्यात् ।&lt;br&gt;&#xA;नतु तद्गतत्वमित्यर्थः ।&lt;br&gt;&#xA;&lt;em&gt;४,८०&lt;/em&gt;&lt;br&gt;&#xA;स्वातन्त्र्यमपि शब्दप्रवृत्तिकारणमिति मुख्यमिति च क्रमेण प्रतिज्ञातम् ।&lt;br&gt;&#xA;तत्क्रमेणैवोपपिपादयिषुः स्वातन्त्र्यस्य कारणत्वानभ्युपगमे बादकमाह कुत इति&lt;br&gt;&#xA;&amp;hellip; कुतो राज्ञि जयो ऽन्यथा  (अनुव्याख्यानम्)१,४.२द्&lt;br&gt;&#xA;न्यायसुधा-&lt;br&gt;&#xA;अन्यथा स्वातन्त्र्यस्य शब्दप्रवृत्तिकारणत्वाभावे, राज्ञि जयो जयनिमित्तको जयिशब्दः कुतः ।&lt;br&gt;&#xA;कथम् ।&lt;br&gt;&#xA;स्वधामोपविष्ये राज्ञि जयः कुतः, न कुतो ऽपि यतः, इत्यर्थः ।&lt;br&gt;&#xA;जयस्य राजगतत्वाभावात्स्वातन्त्र्यमपि यदि शब्दप्रवृत्तिनिमित्तं न स्यात् तदा निमित्ताभावाद्राज्ञि जयिशब्दप्रवृत्तिर्न स्यात् ।&lt;br&gt;&#xA;न चैवम् ।&lt;br&gt;&#xA;तस्मात्स्वातन्त्र्यमपि कारणमङ्गीकरणीयमिति ।&lt;br&gt;&#xA;लक्षणया प्रयोगो ऽस्त्विति चेन्न ।&lt;br&gt;&#xA;तदस्यास्तीति निमित्तसाम्यात् ।&lt;br&gt;&#xA;अन्यथा वैपरीत्यस्याप्यापातात् ।&lt;br&gt;&#xA;पराजयस्य प्रकृतत्वे ऽपि जयग्रहणं व्याप्त्यर्थम् ।&lt;br&gt;&#xA;&lt;em&gt;४,८२&lt;/em&gt;&lt;br&gt;&#xA;स्वातन्त्र्यस्य मुख्यकारणत्वमुपपादयति न हीति&lt;br&gt;&#xA;नहि भृत्यस्य विजयिशब्दस्तावत् प्रयुज्यते ।&lt;br&gt;&#xA;यावद् राज्ञ्यन्यगत्वे ऽपि स्वातन्त्र्याभासमात्रतः  (अनुव्याख्यानम्)१,४.३&lt;br&gt;&#xA;न्यायसुधा-&lt;br&gt;&#xA;हिशब्दो यस्मादित्यर्थे ।&lt;br&gt;&#xA;तावद्यावदिति क्रियाविशेषणे ।&lt;br&gt;&#xA;जयस्यान्यगत्वे ऽपि भृत्यगतत्वे ऽपि तं जयं प्रति स्वातन्त्र्याभासमात्रेण राज्ञि विजयिशब्दो यावत्प्रयुज्यते तावज्जयाधिकरणस्यापि भृत्यस्य&lt;br&gt;&#xA;सम्बन्धितया न प्रयुज्यते यस्मात्तस्मात्स्वातन्त्र्यं तत्र मुख्यं स्यादिति सम्बन्धः ।&lt;br&gt;&#xA;स्वातन्त्र्यादिति वक्तव्ये स्वातन्त्र्याभासमात्रत इति वचनं किमुतानुपचरितस्वातन्त्र्ये परमात्मनीति कैमुत्यद्योतनार्थम् ।&lt;br&gt;&#xA;भृत्याज्ञाननिमित्तं राज्ञि प्रयोगप्राचुर्यमिति चेन्न ।&lt;br&gt;&#xA;भृत्यज्ञाने ऽपि तदुपलम्भात् ।&lt;br&gt;&#xA;ननु प्रयोगप्राचुर्यं न मुख्यताहेतुः ।&lt;br&gt;&#xA;अज्ञातमुख्यलाक्षणिकादिप्रयोगेष्वपि दर्शनादिति चेत् ।&lt;br&gt;&#xA;सत्यम् ।&lt;br&gt;&#xA;प्रयोगप्राचुर्यात्तद्गतत्वमेव मुख्यम् ।&lt;br&gt;&#xA;स्वातन्त्र्यं तु तदप्राचुर्यादमुख्यमिति परेण पर्यनुयुक्ते ऽसिद्धिरनेनाभिधीयते ।&lt;br&gt;&#xA;नतु प्रयोगप्राचुर्येण मुख्यता साध्यते ।&lt;br&gt;&#xA;येन व्यभिचारचोदना सङ्गता स्यात् ।&lt;br&gt;&#xA;यद्यप्यत्र प्रयोगप्राचुर्यस्य मुख्याज्ञाननिमित्तत्वादिनान्यथासिद्धिर्व्यभिचारो वा शक्यते वक्तुम् ।&lt;br&gt;&#xA;तथापि’जगद्वाचित्वात्’ इति सूत्रदिशा शिष्यैरेव ज्ञातुं शक्यत इत्यसिद्धिरेवोक्ता ।&lt;br&gt;&#xA;कुतस्तर्हि मुख्यतासिद्धिरिति चेत् ।&lt;br&gt;&#xA;&lt;em&gt;४,८६फ़्.&lt;/em&gt;&lt;br&gt;&#xA;ननु यदि स्वास्यं प्रवृत्तिनिमित्तं स्यात्तदा भृत्ये बद्धे मृते वा, राजा बद्धो राजा मृत इति प्रयोगः स्यात् ।&lt;br&gt;&#xA;न चैवमस्ति ।&lt;br&gt;&#xA;तेन जानीमो न स्वाम्यं प्रवृत्तिनिमित्तमिति ।&lt;br&gt;&#xA;नच वाच्यं प्रयोगे सति निमित्तानुसरणम् ।&lt;br&gt;&#xA;नतु निमित्तमस्तीति प्रयोग इति ।&lt;br&gt;&#xA;अमुख्यप्रयोगविषयत्वादस्य न्यायस्य ।&lt;br&gt;&#xA;तत्र हि निमित्तं न सामग्री ।&lt;br&gt;&#xA;किन्तु तदेकदेशः ।&lt;br&gt;&#xA;मुख्यप्रयोगे तु निमित्तमेव सामग्री ।&lt;br&gt;&#xA;नहि सिंहशब्दस्य शार्दूले प्रयोगाभाववत् उपगोरपत्ये ऽप्यौपगवशब्दप्रयोगाभावो भवतीति ।&lt;br&gt;&#xA;अत्र वक्तव्यम् ।&lt;br&gt;&#xA;को ऽयं प्रयोगो नाम ।&lt;br&gt;&#xA;किं शब्दशक्तिः प्रयोगमूलं व्याकरणमिति यथा ।&lt;br&gt;&#xA;किं वोच्चारणम् ।&lt;br&gt;&#xA;नाद्यः प्रसङ्गस्येष्टत्वात् ।&lt;br&gt;&#xA;विपर्ययपर्यवसाने चासिद्धेः ।&lt;br&gt;&#xA;द्वितीये त्वन्यथासिद्धमाह भृत्येति&lt;br&gt;&#xA;&lt;em&gt;४,८७&lt;/em&gt;&lt;br&gt;&#xA;भृत्यबन्धादिकं राज्ञि राज्ञो बन्धादियोग्यतः ।&lt;br&gt;&#xA;कारणं संशयस्य स्यादिति नैव प्रयुज्यते  (अनुव्याख्यानम्)१,४.४&lt;br&gt;&#xA;न्यायसुधा-&lt;br&gt;&#xA;राजाधीनभृत्यबन्धादिकं विवक्षित्वा राज्ञि राजा बद्धो मृत इत्यादिवाक्यं न प्रयुज्यते ।&lt;br&gt;&#xA;किं कारणम् ।&lt;br&gt;&#xA;स प्रयोग संशयस्य कारणं स्यादित्येव ।&lt;br&gt;&#xA;नतु स्वातन्त्र्यस्य अकारणत्वात् ।&lt;br&gt;&#xA;कुतः संशयस्य कारणम् ।&lt;br&gt;&#xA;राज्ञो ऽपि बन्धादियोग्यत्वात् ।&lt;br&gt;&#xA;इदमुक्तं भवति ।&lt;br&gt;&#xA;भवत्येव स्वातन्त्र्यं शब्दप्रवृत्तिनिमित्तं, प्रयोगभावस्तु प्रतिबन्धकनिमित्तः ।&lt;br&gt;&#xA;राजा बद्धो मृत इति प्रयोगे हि संशयो व्युत्पन्नस्य स्यात् ।&lt;br&gt;&#xA;किं राजाधीनस्य भृत्यस्य बद्धत्वादिनैवमुच्यते ।&lt;br&gt;&#xA;किं वा राज्ञ एव बद्धत्वादिनेति ।&lt;br&gt;&#xA;आकाङ्क्षासन्निधियोग्यतानामुभयत्र सद्भावेनार्थद्वयप्रतीतेरवर्जनीयत्वात् ।&lt;br&gt;&#xA;नच संशयो मा भूदित्येवं निवृत्तः प्रयोगाकारणत्वं स्वातन्त्र्यस्य गमयति ।&lt;br&gt;&#xA;नहि मणिमन्त्रादिप्रतिबद्धो ऽग्निर्नाधाक्षीदिति न तत्कारणमिति ।&lt;br&gt;&#xA;&lt;em&gt;४,९०&lt;/em&gt;&lt;br&gt;&#xA;न संशयकारणत्वमात्रं प्रयोगप्रतिबन्धकम् ।&lt;br&gt;&#xA;व्याख्यानतः संशयनिवृत्तिसम्भवात् ।&lt;br&gt;&#xA;यथोक्तम् ।&lt;br&gt;&#xA;‘व्याख्यानतो विशेषप्रतिपत्तिनर् हि सन्देहादलक्षणम्’ इति ।&lt;br&gt;&#xA;अन्यथा राजा जयीत्यपि प्रयोगो न स्यात् ।&lt;br&gt;&#xA;तत्राप्युक्तविधया संशयावतारादित्यत आह अमङ्गलतवादिति&lt;br&gt;&#xA;अमङ्गलत्वाच्छब्दानां राज्ञो योगादमङ्गले ।&lt;br&gt;&#xA;अप्रियत्वात्तु शब्दस्य स्यात् प्रयोगनिवर्तनम्  (अनुव्याख्यानम्)१,४.५&lt;br&gt;&#xA;न्यायसुधा-&lt;br&gt;&#xA;तुशब्दो ऽवधारणे ।&lt;br&gt;&#xA;शब्दस्येति जात्येकवचनम् ।&lt;br&gt;&#xA;राज्ञो बन्धनादावमङ्गले योगाद्योग्यतासद्भावात् ।&lt;br&gt;&#xA;आकाङ्क्षादेश्च स्फुटत्वाद्राजा बद्ध इत्यादिपदानां पाक्षिकराजबन्धाद्यमङ्गलप्रतीतिजनकत्वसम्भवात् ।&lt;br&gt;&#xA;राज्ञो ऽमङ्गलाभिधानस्य च राजतत्पुरुषाप्रीतिहेतुत्वादेव शब्दस्य प्रयोगनिवर्तनं स्यात् ।&lt;br&gt;&#xA;अयमभिसन्धिः ।&lt;br&gt;&#xA;न केवलं संशयप्राप्तेः प्रयोगाभावः ।&lt;br&gt;&#xA;किन्तु संशयनिमित्ताप्रीतिहेतुकानर्थशङ्कयैव ।&lt;br&gt;&#xA;न पुनः स्वातन्त्र्यस्याकारणत्वादिति ।&lt;br&gt;&#xA;तर्हि राजा पराजयीत्यपि न प्रयोक्तव्यमिति चेत् ।&lt;br&gt;&#xA;भृत्यद्वारैव राजा विजयते पराजयते चेति प्रसिद्धतया संशयानुत्पादात् ।&lt;br&gt;&#xA;&lt;em&gt;४,९३&lt;/em&gt;&lt;br&gt;&#xA;नन्वस्ति तावद् राजा बद्ध इत्यादिप्रयोगाभावः ।&lt;br&gt;&#xA;स तु स्वाम्यस्याकारणत्वान्न भवति ।&lt;br&gt;&#xA;किं तूक्तसंशयप्रतिबन्धादिति कुतो निश्चेयम् ।&lt;br&gt;&#xA;नच वाच्यं मा भूदयं निश्चयः ।&lt;br&gt;&#xA;प्रयोगाभावस्यान्यथासिद्धिशङ्कापि तर्कानुमाने शक्नोति दूषयितुमिति ।&lt;br&gt;&#xA;वादिनो ऽपि निश्चयस्यावश्यकत्वात् ।&lt;br&gt;&#xA;अन्यथा स्वातन्त्र्यनिमित्तकसमन्वयानवधारणापातादित्यत आह गुणास्त्विति&lt;br&gt;&#xA;गुणास्तु तादृशा यत्र प्रयुज्यन्ते ऽखिला अपि  (अनुव्याख्यानम्)१,४.६अब्&lt;br&gt;&#xA;न्यायसुधा-&lt;br&gt;&#xA;तादृशाः स्वाम्यनिमित्तकाः शब्दाः ।&lt;br&gt;&#xA;यत्र यदि ।&lt;br&gt;&#xA;गुणाः शुभाभिधायिनो नतु पक्षिकमप्यमङ्गलं प्रत्ययाययन्ति ।&lt;br&gt;&#xA;तत्र तर्हि ।&lt;br&gt;&#xA;ते अखिला अपि प्रयुज्यन्ते ।&lt;br&gt;&#xA;यथा जितं राज्ञेत्यादयः ।&lt;br&gt;&#xA;प्राप्ताप्राप्तविवेकेनानार्थशङ्कैव प्रयोगाभावकारणम्, नतु स्वातन्त्र्यस्यानिमित्तत्वमिति निश्चीयत इति भावः ।&lt;br&gt;&#xA;अत एवोक्तमखिला अपीति ।&lt;br&gt;&#xA;नचायं नियमो ऽस्ति ।&lt;br&gt;&#xA;निमित्तसद्भावे प्रयोगो भवतीति ।&lt;br&gt;&#xA;अनन्तानां हि शब्दानां लक्षणानि व्याकरणकारैरुक्तानि ।&lt;br&gt;&#xA;नच तेषां प्रयोगो दृश्यत इति स्फुटत्वान्नोक्तम् ।&lt;br&gt;&#xA;तदेवं स्वातन्त्र्यस्य शब्दप्रवृत्तिहेतुत्वं मुख्यत्वं च सिद्धमित्याह पूज्येष्विति&lt;br&gt;&#xA;&lt;em&gt;४,९४&lt;/em&gt;&lt;br&gt;&#xA;पूज्येष्वेव विशेषेण स्वातन्त्र्यं मुख्यकारणम्  (अनुव्याख्यानम्)१,४.६च्द्&lt;br&gt;&#xA;न्यायसुधा-&lt;br&gt;&#xA;यतः पूज्येषु स्वामिषु जयिप्रभृतयः शब्दाः प्रयुज्यन्ते ।&lt;br&gt;&#xA;तेन ज्ञायते स्वातन्त्र्यं शब्दप्रवृत्तिकारणमिति ।&lt;br&gt;&#xA;यतश्च पूज्येष्वेव विशेषेण प्राचुर्येण प्रयुज्यन्ते न भृत्येषु ।&lt;br&gt;&#xA;तेन निश्चीयते स्वातन्त्र्यं शब्दप्रवृत्तौ तद्गतत्वादपि मुख्यं कारणमिति ।&lt;br&gt;&#xA;व्यास(१)&lt;br&gt;&#xA;&lt;em&gt;४,९७फ़्.&lt;/em&gt;&lt;br&gt;&#xA;किमतो यद्येवमित्यत आह अत इति&lt;br&gt;&#xA;ततो दोषातिदूरत्वात् संशयस्याप्यसम्भवात् ।&lt;br&gt;&#xA;दोषाणां विष्णुगत्वस्य प्राज्ञबुद्धिव्यपेक्षया  (अनुव्याख्यानम्)१,४.७&lt;br&gt;&#xA;स्वातन्त्र्यार्थमभिप्रेत्य दोषशब्दाश्च विष्णवि  (अनुव्याख्यानम्)१,४.८अब्&lt;br&gt;&#xA;न्यायसुधा-&lt;br&gt;&#xA;यतः स्वातन्त्र्यं कारणं मुख्यं चातः स्वातन्त्र्यार्थमभिप्रेत्य दुःखिबद्धावराद्या दोषशब्दा अपि विष्णवि विष्णौ’जीवा एव तु दुःखिनः’ इत्यादौ&lt;br&gt;&#xA;प्रयुज्यन्त इति सम्बन्धः ।&lt;br&gt;&#xA;सत्यपि निमित्ते यथा राजा बद्ध इत्यादिप्रयोगाभावस्तथा विष्णुर्दुःखीत्यादिप्रयोगाभावो ऽपि कुतो न भवेत् अत्रापि पाक्षिकस्य विष्णुवैष्णवभयस्य&lt;br&gt;&#xA;प्रतिबन्धकत्वसम्भवादित्यत उक्तम् दोषेति&lt;br&gt;&#xA;निरनिष्यो निरवद्य इत्यादिश्रुतेर्विष्णौ दोषातिदूरत्वनिश्चयात् ।&lt;br&gt;&#xA;प्राज्ञबुद्धिव्यपेक्षया दोषाणां विष्णुगत्वस्य तद्विषयस्य संशयस्यासम्भवात् ।&lt;br&gt;&#xA;निमित्तसद्भावात्प्रतिबन्धकाभावादपीत्यपेरर्थः ।&lt;br&gt;&#xA;एतदुक्तं भवति ।&lt;br&gt;&#xA;सत्यपि निमित्ते वैदिकप्रयोगनिवृत्तिर्हि विष्णुवैष्णवेभ्यो भयात्स्यात् ।&lt;br&gt;&#xA;तत्कारणं च तदप्रीतिः ।&lt;br&gt;&#xA;तत्रापि हेतुर्विष्णोरनेन दोषित्वमुच्यत इति संशयः ।&lt;br&gt;&#xA;तस्य च निमित्तं वाक्यस्योभयार्थप्रतीतिजनकत्वम् ।&lt;br&gt;&#xA;तस्याप्युभयत्र योग्यतादिसद्भावः ।&lt;br&gt;&#xA;नचासावस्ति प्रकृते ।&lt;br&gt;&#xA;विष्णुर्वैष्णवानां परमेश्वरनिर्दोषतानिश्चयवत्त्वेन योग्यताध्यवसायानुपपत्तेः ।&lt;br&gt;&#xA;अन्यथा जरद्गवादिवाक्ये ऽपि तत्प्रसङ्गात् ।&lt;br&gt;&#xA;यद्यपि वाक्यतात्पर्याज्ञे ऽप्रीतिसम्भवस्तथापि सदभिप्रायवाक्यप्रयोगनिवृत्तौ किमायातमिति ।&lt;br&gt;&#xA;एतदप्युक्तम् प्राज्ञबुद्धिव्यपेक्षयेति ।&lt;br&gt;&#xA;स्वस्य परमवैदिकताख्यापनाय विष्णवीति वैदिकप्रयोगः ।&lt;br&gt;&#xA;&lt;em&gt;४,१००&lt;/em&gt;&lt;br&gt;&#xA;अत्र श्रुतिसम्मतिमप्याह वासुदेवेति ।&lt;br&gt;&#xA;वासुदेवश्रुतिश्चाह नैव विष्णावमङ्गलम्  (अनुव्याख्यानम्)१,४.८च्द्&lt;br&gt;&#xA;मङ्गलामङ्गले ऽन्यत्र ततो नामङ्गलं वदेत् ।&lt;br&gt;&#xA;स्वातन्त्र्यापेक्षया विष्णौ दोषो नामङ्गलोक्तितः  (अनुव्याख्यानम्)१,४.९&lt;br&gt;&#xA;न्यायसुधा-&lt;br&gt;&#xA;आह एतमर्हम् इति शेषः ।&lt;br&gt;&#xA;यतो नैव विष्णौ अमङ्गलं दुःखादिकमस्ति ।&lt;br&gt;&#xA;ततो योग्यताविरहेणार्थान्तरप्रतीत्यभावात्स्वातन्त्र्यापेक्षया विष्णावमङ्गलोक्तितो दोषोऽनर्थो नास्ति ।&lt;br&gt;&#xA;तास्माद्दुःख्यादिशब्दा अपि विष्णौ वेदे प्रयुज्यन्त इति शेषः ।&lt;br&gt;&#xA;अन्यत्र तु राजादौ यतो मङ्गलामङ्गले सम्भवतोऽतो योग्यतासम्भवेनार्थान्तरप्रतिभासनात्पाक्षिकानर्थशङ्कया तत्रामङ्गलं राजा बद्ध इत्यादिकं&lt;br&gt;&#xA;न वदेत्यर्थः ।&lt;br&gt;&#xA;एकस्यैव शब्दस्य क्वचिद्दोषप्रत्यायकत्वेनानर्थहेतुत्वं क्वचित्तदभाव इत्येतद्दृष्टान्तेन बोधयति बहुभुक्त्वम् इति ।&lt;br&gt;&#xA;बहुभुक्तवं यथा दोषो नृषु नैव हरौ क्वचित्  (अनुव्याख्यानम्)१,४.१०अब्&lt;br&gt;&#xA;&lt;em&gt;४,१००फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;यथा बहुभुग्देवदत्त इत्युक्ते बहुभोगवानिति निन्द्यश्चेति प्रतीयते ।&lt;br&gt;&#xA;अस्वर्ग्यं चातिभोजनम् इति स्मृतेः ।&lt;br&gt;&#xA;उभयस्यापि देवदत्ते सम्भवेन योग्यत्वात् ।&lt;br&gt;&#xA;अत एव देवदत्ताद्भीरुणा नैवं प्रयुज्यते ।&lt;br&gt;&#xA;परमेश्वरे तु संसारधर्माणामत्यन्तासम्भावान्न ।&lt;br&gt;&#xA;किन्तु सर्वसंहर्तृत्वादिकमेव प्रतीयत इति ।&lt;br&gt;&#xA;तत्र तत्प्रयोगः ।&lt;br&gt;&#xA;दार्ष्टान्तिकमाह एवम् इति ।&lt;br&gt;&#xA;एवं दुःख्यादिशब्दाश्च स्वातन्त्र्यापेक्षयोदिताः  (अनुव्याख्यानम्)१,४.१०च्द्&lt;br&gt;&#xA;नैव दोषा हरौ &amp;hellip;  (अनुव्याख्यानम्)१,४.११अ&lt;br&gt;&#xA;न्यायसुधा-&lt;br&gt;&#xA;दोषा दोषहेतवः ।&lt;br&gt;&#xA;प्रथमदृष्टान्तस्यापि दार्ष्टान्तिकमध्याहार्यम् ।&lt;br&gt;&#xA;कथं तर्हि परमेश्वरे दुःखत्वादिवेदनमनर्थहेतुत्वेनोच्यतेऽसन्नेव स भवतीत्यादावित्यत आह तद्गबुध्येति ।&lt;br&gt;&#xA;&amp;hellip; तद्गबुद्धयोक्ता दोषकारिणः ।&lt;br&gt;&#xA;तस्मात् ते दोषशब्दाश्च तत्रैव गुणवाचकाः  (अनुव्याख्यानम्)१,४.११&lt;br&gt;&#xA;न्यायसुधा-&lt;br&gt;&#xA;दुःखादीनां तद्गतत्वविक्षयेत्यर्थः ।&lt;br&gt;&#xA;तस्मादिति श्रुतिः स्वोक्तार्थमुपसंहरति ।&lt;br&gt;&#xA;अतोऽव्यक्तादिशब्दवाच्यः परमात्मेति सिद्धम् ।&lt;br&gt;&#xA;इति श्रीमन्न्यायसुधायां आनुमानिकाधिकरणम्&lt;/p&gt;</description>
    </item>
    <item>
      <title>२५ ज्योतिरुपक्रमाधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/25_jyotirupakramAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/25_jyotirupakramAdhikaraNam/</guid>
      <description>&lt;p&gt;अथ श्रीमन्न्यायसुधायां ज्योतिरुपक्रमाधिकरणम्&lt;br&gt;&#xA;ओं ज्योतिरुपक्रमात्तु तथा ह्यधीयत एके ओं&lt;br&gt;&#xA;ज्योतिरुपक्रमा तु तथा ह्य् अधीयत एके । ब्ब्स्_१,४.९ ।&lt;br&gt;&#xA;ज्योतिष्योमेन स्वर्गकामो यजेत ।&lt;br&gt;&#xA;वसन्त वसन्ते ज्योतिषा यजेतेत्यादिकर्मकाण्डगते वाक्ये सन्देहः किमेतत् ब्रह्मणि समन्वेत्युत नेति ।&lt;br&gt;&#xA;नेति पूर्वः पक्षः ।&lt;br&gt;&#xA;तथाहि ।&lt;br&gt;&#xA;किमत्र वाक्यार्थो ब्रह्म किंवा पदार्थः ।&lt;br&gt;&#xA;नाद्यः ।&lt;br&gt;&#xA;ज्योतिष्योमकतर्व्यतादेर्वाक्यार्थतया प्रतीतेः ।&lt;br&gt;&#xA;न द्वितीयः ।&lt;br&gt;&#xA;पदानि हि अमूनि किं रूढ्या ब्रह्मवाचीनि किंवा योगेन ।&lt;br&gt;&#xA;आद्ये ऽपि किं प्रसिद्धवसन्ताद्यात्मकत्वेन तत्पदानां ब्रह्मणि रूढिराश्रीयते उत पृथगेव ।&lt;br&gt;&#xA;नाद्यः ।&lt;br&gt;&#xA;तेषां जडत्वानियत्वादिना ब्रह्मणो ऽपि दूषणप्रसङ्गात् ।&lt;br&gt;&#xA;न द्वितीयः ।&lt;br&gt;&#xA;अनेकार्थतास्वीकारस्यान्याय्यत्वात् ।&lt;br&gt;&#xA;न हीश्वरे वसन्तादिशब्दानां रूढिः प्रमाणवती ।&lt;br&gt;&#xA;नच रूढ्या समन्वयसमाश्रयणष प्रयोजनमस्ति ।&lt;br&gt;&#xA;गुणपूर्त्यसिद्धेः ।&lt;br&gt;&#xA;नापि योगेन ।&lt;br&gt;&#xA;योगस्य रूढेर्जघन्यवृत्तित्वेन मुख्यार्थतासिद्धेः ।&lt;br&gt;&#xA;न चैवंविधं योगमपि पश्यामः ।&lt;br&gt;&#xA;योगे च प्रकृत्यादिविभागः पूर्वोत्तरपदविभागश्चाङ्गीकरणीयः ।&lt;br&gt;&#xA;तत्र प्रकृत्यादेरीश्वरवाचित्वमस्ति न वा ।&lt;br&gt;&#xA;आद्ये योगानुपपत्तिः सामर्थ्याभावात् ।&lt;br&gt;&#xA;द्वितीये ब्रह्मणि सर्वशब्दसमन्वयानुपपत्तिः ।&lt;br&gt;&#xA;प्रकृत्यादेरन्यपरत्वात् ।&lt;br&gt;&#xA;किञ्च सर्वेषां पदानां ब्रह्मपरत्वे विभक्तिवैयर्थ्यं कर्मानुष्ठानविलोपश्च प्राप्नोति ।&lt;br&gt;&#xA;क्रियोपहितरूपत्वात्कारकाणां क्रियाभिधायकस्य चाभावात् ।&lt;br&gt;&#xA;अनुष्ठापकप्रमाणान्तरदर्शनात् ।&lt;br&gt;&#xA;तस्मादयुक्तं समन्वयसूत्रमिति ।&lt;br&gt;&#xA;&lt;em&gt;४,१०६फ़्.&lt;/em&gt;&lt;br&gt;&#xA;अत्रोच्यते ।&lt;br&gt;&#xA;यत्तावदुक्तं किं ब्रह्मणि वाक्यस्यान्वयः किंवा पदानामिति ।&lt;br&gt;&#xA;तत्र तावत्पदानामिति ब्रूमः ।&lt;br&gt;&#xA;नच वृत्त्यसम्भवः ।&lt;br&gt;&#xA;योगसद्भावादित्यभिप्रेत्य निर्वक्ति जातमिति&lt;br&gt;&#xA;जातमोतं हरौ यस्माज्ज्योतिः षः प्राणरूपतः  (अनुव्याख्यानम्)१,४.१२अब्&lt;br&gt;&#xA;न्यायसुधा-&lt;br&gt;&#xA;जिर्जातम् ।&lt;br&gt;&#xA;जनेरौणादिको डिप्रत्ययः ओतिरोतम् ।&lt;br&gt;&#xA;अवतेः क्तिन् ।&lt;br&gt;&#xA;जातं जगत् ओतं प्रविष्यं यस्मिन्नसौ ज्योतिः ।&lt;br&gt;&#xA;प्राणरूपतश्चेष्यकरूपत्वात् ।&lt;br&gt;&#xA;षकारः प्राण आत्मा’ इति श्रुतेः ।&lt;br&gt;&#xA;ज्योतिश्चासौ षश्चेति ज्योतिषः ।&lt;br&gt;&#xA;तस्य सम्बुद्धिर्ज्योतिष ।&lt;br&gt;&#xA;&lt;em&gt;४,१०९&lt;/em&gt;&lt;br&gt;&#xA;आयज्ञेतश्चायजेतो &amp;hellip;  (अनुव्याख्यानम्)१,४.१२च्&lt;br&gt;&#xA;न्यायसुधा-&lt;br&gt;&#xA;यजतेर्भावे ।&lt;br&gt;&#xA;घञर्थे’कविधानम्’ इति कप्रत्ययः ।&lt;br&gt;&#xA;सम्प्रसारणाभावः (तु) छान्दसः ।&lt;br&gt;&#xA;यजो यज्ञः ।&lt;br&gt;&#xA;अथवा कर्तर्येव पचाद्यच् ।&lt;br&gt;&#xA;तथाच आउसम्यक् समन्ताद्वा, यजेन यज्ञेन कर्मणा याजकेन पुरुषेण वा, इतः प्राप्तः, आयजेतः ।&lt;br&gt;&#xA;सकलयज्ञभोक्ता यज्वभिर्ज्ञानद्वारा प्राप्यश्चेत्यर्थः ।&lt;br&gt;&#xA;तस्य सम्बुद्धिरायजेत ।&lt;br&gt;&#xA;&lt;em&gt;४,१११&lt;/em&gt;&lt;br&gt;&#xA;&amp;hellip; वसन्तिश्च वसन्ततः  (अनुव्याख्यानम्)१,४.१२द्&lt;br&gt;&#xA;न्यायसुधा-&lt;br&gt;&#xA;वसतेः पचाद्यच् ।&lt;br&gt;&#xA;वसतीति वसः ।&lt;br&gt;&#xA;तनोतेरौणादिको डिप्रत्ययः ।&lt;br&gt;&#xA;तनोतीति तिः ।&lt;br&gt;&#xA;‘वर्णागमो वर्णविपर्ययश्च’ इति पूर्वपदस्य नकारागमः ।&lt;br&gt;&#xA;वसंश्चासौ तिश्चेति वसन्तिः ।&lt;br&gt;&#xA;व्याप्तो वर्तत इत्यर्थः ।&lt;br&gt;&#xA;तत्सम्बुद्धिर्वसन्ते ।&lt;br&gt;&#xA;द्विरुक्तिरादरार्था ।&lt;br&gt;&#xA;&lt;em&gt;४,११२&lt;/em&gt;&lt;br&gt;&#xA;विगतच्छादनत्वात् तु गच्छ &amp;hellip;  (अनुव्याख्यानम्)१,४.१३अब्&lt;br&gt;&#xA;न्यायसुधा-&lt;br&gt;&#xA;अमेश्छदेश्च डोऽन्यत्रापि दृश्यत इति डप्रत्ययः ।&lt;br&gt;&#xA;गं विगतं, छं छादनमविद्यादिकं यस्मादसौ गच्छस्तस्य सम्बुद्धिर् गच्छ ।&lt;br&gt;&#xA;ऽइन्द्रागच्छेऽत्यादिव्याख्यानमेतत् ।&lt;br&gt;&#xA;&lt;em&gt;४,११५&lt;/em&gt;&lt;br&gt;&#xA;&amp;hellip; भूतक्षयङ्करः ।&lt;br&gt;&#xA;भुङ्क्षेत्युक्तो हरिर् &amp;hellip;  (अनुव्याख्यानम्)१,४.१३ब्च्&lt;br&gt;&#xA;न्यायसुधा-&lt;br&gt;&#xA;सुशब्दो भूतशब्दस्यादेशः क्षयशब्दस्य च क्ष्वः पूर्वपदस्य मकारागमः ।&lt;br&gt;&#xA;पृष्टोदरादिरयम् ।&lt;br&gt;&#xA;यद्वा क्षि क्षय इत्यस्मात् ड्वप्रत्ययः ।&lt;br&gt;&#xA;अयमपि सम्बुद्ध्यतः ।&lt;br&gt;&#xA;&lt;em&gt;४,११७&lt;/em&gt;&lt;br&gt;&#xA;&amp;hellip; हुं च हुतमस्मिन् जगद् यतः  (अनुव्याख्यानम्)१,४.१३च्द्&lt;br&gt;&#xA;न्यायसुधा-&lt;br&gt;&#xA;जुहोतेरधिकरणे मकारप्रत्ययः ।&lt;br&gt;&#xA;कृन्मेजन्त इत्यव्ययत्वम् ।&lt;br&gt;&#xA;हुतं स्वेनैवास्मिन्विष्णौ जगत्प्रलयादौ यतो ऽतो हुं च असावित्यर्थः ।&lt;br&gt;&#xA;कर्मविशेषानुक्तेर्जगदित्युक्तम् ।&lt;br&gt;&#xA;&lt;em&gt;४,११८&lt;/em&gt;&lt;br&gt;&#xA;स्फुटत्वात् फडिति प्रोक्तः &amp;hellip;  (अनुव्याख्यानम्)१,४.१४अ&lt;br&gt;&#xA;न्यायसुधा-&lt;br&gt;&#xA;स्फौटविकसन इत्यस्मात्कर्तरि क्विप् ।&lt;br&gt;&#xA;सकारलोपः ।&lt;br&gt;&#xA;उकारस्याकारः ।&lt;br&gt;&#xA;स्फुटत्वात्स्वात्मानं प्रति व्यक्तत्वादसङ्कुचितवृत्तित्वात् (इति) वा ।&lt;br&gt;&#xA;&amp;hellip; कवरक्षण इत्यतः ।&lt;br&gt;&#xA;कवचं &amp;hellip;  (अनुव्याख्यानम्)१,४.१४ब्च्&lt;br&gt;&#xA;न्यायसुधा-&lt;br&gt;&#xA;कवरक्षण इत्यतः इत्यस्य(स्मात्) धातो रूपं कवचमित्येतदित्यर्थः ।&lt;br&gt;&#xA;कवतेरच इत्येतावानेव प्रत्ययः ।&lt;br&gt;&#xA;कवति रक्षतीति कवचम् ।&lt;br&gt;&#xA;&lt;em&gt;४,११९&lt;/em&gt;&lt;br&gt;&#xA;&amp;hellip; वतर्ते यस्मात् षड्गुणत्वेन सर्वदा ।&lt;br&gt;&#xA;वषत् &amp;hellip;  (अनुव्याख्यानम्)१,४.१४च्ए&lt;br&gt;&#xA;न्यायसुधा-&lt;br&gt;&#xA;वृतु वर्तने डप्रत्ययः, वर्तत इति वः ।&lt;br&gt;&#xA;षड्गुणात्मकत्वात् षट् ।&lt;br&gt;&#xA;वश्चासौ षट् चेति वषट् ।&lt;br&gt;&#xA;तस्य तात्पर्यं वर्तत इत्यादि ।&lt;br&gt;&#xA;ऐश्वर्यवीर्ययशःश्रीज्ञानवैराग्याणि षड्गुणाः ।&lt;br&gt;&#xA;&amp;hellip; तद्गत्वतस्तेषां वौषड् &amp;hellip;  (अनुव्याख्यानम्)१,४.१४एफ़्&lt;br&gt;&#xA;न्यायसुधा-&lt;br&gt;&#xA;विः विष्णुः ।&lt;br&gt;&#xA;‘अकयप्रविसम्भूमसखाहा विष्णुवाचकाः’ इति वचनात् ।&lt;br&gt;&#xA;तस्मिन् वौ वर्तमानाः षट् गुणा वौषट् ।&lt;br&gt;&#xA;सप्तम्या अलुक् ।&lt;br&gt;&#xA;अस्य तात्पर्यार्थः ।&lt;br&gt;&#xA;तेषां षण्णां गुणानां तद्ग(त)त्वतो वौषडिति ।&lt;br&gt;&#xA;&lt;em&gt;४,१२०&lt;/em&gt;&lt;br&gt;&#xA;&amp;hellip; इत्येव कथ्यते  (अनुव्याख्यानम्)१,४.१४फ़्&lt;br&gt;&#xA;न्यायसुधा-&lt;br&gt;&#xA;नचैवं भगवन्नामत्वानुपपत्तिः ।&lt;br&gt;&#xA;तद्गतगुणानामपि तदात्मकत्वात् ।&lt;br&gt;&#xA;तदिदमुक्तम् इत्येवेति&lt;br&gt;&#xA;तर्हि कथ्यत इति कथम् ।&lt;br&gt;&#xA;भावे प्रयोगो न कर्मणीत्यतो न दोषः ।&lt;br&gt;&#xA;&lt;em&gt;४,१२५&lt;/em&gt;&lt;br&gt;&#xA;स्वीयं स्वीकुरुते यस्मात् स्वाहेत्युक्तो जनार्दनः  (अनुव्याख्यानम्)१,४.१५अब्&lt;br&gt;&#xA;न्यायसुधा-&lt;br&gt;&#xA;हरतेर्जहातेर्वा डः ।&lt;br&gt;&#xA;द्वावप्याङ्पूर्वौर्(वकौ) स्वीकारे वर्तेते ।&lt;br&gt;&#xA;स्वं स्वभावतः स्वीयमेव हविरादि(इतरेषां) भ्रान्त्यास्ववत् प्रतीतं स्वीकुरुत इति स्वाहः ।&lt;br&gt;&#xA;स चासौ अश्चेति स्वाहेति सम्बुद्धिः ।&lt;br&gt;&#xA;&lt;em&gt;४,१२६&lt;/em&gt;&lt;br&gt;&#xA;नमन्त्यस्मिन् गुणा यस्यान्नम इत्येव कथ्यते  (अनुव्याख्यानम्)१,४.१५च्द्&lt;br&gt;&#xA;न्यायसुधा-&lt;br&gt;&#xA;नमतेरधिकरणे ऽसुन्प्रत्ययः ।&lt;br&gt;&#xA;नपुंसकलिङ्गता तु शब्दानुसारिणी ।&lt;br&gt;&#xA;गुणा इति योग्यतया सम्बन्धः ।&lt;br&gt;&#xA;नमनेनात्यन्तिकसम्बन्धमुपलक्षयति ।&lt;br&gt;&#xA;अथवा अस्मिन् परमेश्वरे विषये गुणाः उपसर्जनभूता ब्रह्मादयो नमन्ति प्रह्वीभवन्तीति व्याख्येयम् ।&lt;br&gt;&#xA;&lt;em&gt;४,१२७&lt;/em&gt;&lt;br&gt;&#xA;एवं योगवृत्या पदसमन्वये ऽङ्गीकृते लब्धं प्रयोजनमाह इत्यशेषेति&lt;br&gt;&#xA;इत्यशेषक्रियानामशब्दैरेको जनार्दनः ।&lt;br&gt;&#xA;उच्यते मुख्यतो यस्मात् पदवर्णस्वरादिभिः  (अनुव्याख्यानम्)१,४.१६&lt;br&gt;&#xA;तस्मादनन्तगुणता &amp;hellip;  (अनुव्याख्यानम्)१,४.१७अ&lt;br&gt;&#xA;न्यायसुधा-&lt;br&gt;&#xA;इति उक्तदिशा ।&lt;br&gt;&#xA;तेन च विभक्त्यर्थानुपपत्तिः ।&lt;br&gt;&#xA;क्रियाशब्दा आख्यातपदानि ।&lt;br&gt;&#xA;नामशब्दाः सुबन्ता(पदा)नि ।&lt;br&gt;&#xA;‘एकः’ इति शब्दान्तरन्यायेन प्राप्तं भेदमपाकरोति ।&lt;br&gt;&#xA;अभिधेयभेदे हि नानन्तगुणता सिद्धयति ।&lt;br&gt;&#xA;मुख्यतो योगवृत्त्या ।&lt;br&gt;&#xA;क्रियानामशब्दैरित्यस्यानुवादः पदवर्णस्वरात्मभिरिति ।&lt;br&gt;&#xA;न केवलं पदवर्णात्मभिः किं तूदात्तादिस्वरात्मभिश्च ।&lt;br&gt;&#xA;ननु वर्णानामपि वाचकत्वे विभक्त्यन्तत्वे च पदत्वमेव ।&lt;br&gt;&#xA;तत्किमर्थं पृथग्ग्रहणम् ।&lt;br&gt;&#xA;एकानेकवर्णात्मकत्वविवक्षयेति ब्रूमः ।&lt;br&gt;&#xA;अनन्तगुणता सिद्धयतीति शेषः ।&lt;br&gt;&#xA;हिशब्दो ऽपर्यायत्वादिति सूचयति ।&lt;br&gt;&#xA;अनेन रूढिमात्रेण पदसमन्वयाङ्गीकारो निष्प्रयोजनः अनन्तगुणत्वासिद्धेरिति पूर्वपक्षिणोक्तं परिहृतमित्युक्तं भवति ।&lt;br&gt;&#xA;ननु च न निर्वचनस्य शक्यकारणत्वमात्रेणानन्तगुणत्वं परमेश्वरस्य वेदतः सिद्धयति ।&lt;br&gt;&#xA;निर्वचनस्य व्याख्यातृमतिपरिकल्पितस्यार्थान्तरे ऽन्यथा च सम्भवात् ।&lt;br&gt;&#xA;अन्यथा श्वित्री शोधनं करोति इत्यभिप्रायेण प्रयुक्तस्य श्वेतो धावतीति वाक्यस्य इतः सारमेयो द्रुतं गच्छतीत्यपि प्रमेयं प्रसज्येतेत्यत उक्तम्&lt;br&gt;&#xA;श्रुतीति&lt;br&gt;&#xA;&lt;em&gt;४,१२८&lt;/em&gt;&lt;br&gt;&#xA;&amp;hellip; श्रुतितात्पर्यतो ऽस्य हि  (अनुव्याख्यानम्)१,४.१७ब्&lt;br&gt;&#xA;न्यायसुधा-&lt;br&gt;&#xA;भवेदेवम् यदि वसन्त इत्यादिश्रुतीनामुक्तविधिनिर्वचनेन परमेश्वरगुणेषु तात्पर्यं न स्यात् ।&lt;br&gt;&#xA;तच्चास्तीत्युपपादयिष्याम इति च हिशब्दः ।&lt;br&gt;&#xA;योगवृत्त्यङ्गीकारस्य प्रयोजनान्तरमाह विज्ञानेति&lt;br&gt;&#xA;विज्ञानार्थत्वतः सर्वशब्दानां नास्ति दूषणम्  (अनुव्याख्यानम्)१,४.१७च्द्&lt;br&gt;&#xA;न्यायसुधा-&lt;br&gt;&#xA;वैदिकानां सर्वशब्दानामेवं योगवृत्त्या विज्ञानार्थत्वतो ऽनन्तगुणोपेततया परमेश्वरज्ञानार्थत्वेनाङ्गीकृतत्वाद्वसन्ताद्यात्मकतया&lt;br&gt;&#xA;रूढ्यङ्गीकारप्रयुक्तं यदनित्यत्वादिदूषणमुक्तं तन्नास्तीत्यर्थः ।&lt;br&gt;&#xA;तदनेन’ज्योतिः’ इति सूत्रस्य लेशतस्तात्पर्यमुक्तं भवति ।&lt;br&gt;&#xA;एवं कर्मकाण्डस्य ब्रह्मणि प्रतिपदसमन्वयप्रतिपादनेन समन्वयसूत्रस्यानुपपत्तिः परिहृता ।&lt;br&gt;&#xA;इदानीं वाक्यान्वयपक्षाङ्गीकारेणापि तां परिहरति अङ्गीकृते ऽपीति&lt;br&gt;&#xA;अङ्गीकृते ऽपि नैवास्ति दोषो वाक्यसमन्वये  (अनुव्याख्यानम्)१,४.१८अब्&lt;br&gt;&#xA;न्यायसुधा-&lt;br&gt;&#xA;वाक्यसमन्वये ऽङ्गीकृते ऽपि ब्रह्मणि वसन्त इत्यादिवाक्यानां समन्वयाङ्गीकारादपि दोषः समन्वयसूत्रानुपपत्तिर्नैवास्तीत्यर्थः ।&lt;br&gt;&#xA;अनेन वाक्यान्वयस्यादिति सूत्रस्य तात्पर्यमुक्तं भवति ।&lt;br&gt;&#xA;&lt;em&gt;४,१३०फ़्.&lt;/em&gt;&lt;br&gt;&#xA;ननूक्तमत्र न वाक्यानां ब्रह्मणि समन्वयो घटते ।&lt;br&gt;&#xA;साङ्गकमर्परत्वावगमादागमनामिति तत्राह तदर्थत्वेनेति&lt;br&gt;&#xA;तदर्थत्वेन कर्मादेः सम्भवादल्पबुद्धये  (अनुव्याख्यानम्)१,४.१८च्द्&lt;br&gt;&#xA;न्यायसुधा-&lt;br&gt;&#xA;तदिति विज्ञानं परामृशति ।&lt;br&gt;&#xA;अल्पबुद्धय इति षष्ठयर्थे चतुर्थी ।&lt;br&gt;&#xA;‘अहल्यायै जारः’ इति यथा ।&lt;br&gt;&#xA;न वाक्यान्वयानुपपत्तिरिति शेषः ।&lt;br&gt;&#xA;यथा खलु यूपाहवनीयादिवाक्यानि न निष्फले तावन्मात्रे पर्यवस्यन्ति ।&lt;br&gt;&#xA;किन्तु ज्योतिष्योमादीतिकर्तव्यतापराणि ।&lt;br&gt;&#xA;तथा सर्वमपि कर्मकाण्डं नाल्पास्थिरफले पर्यवस्यति, किन्तु ब्रह्मज्ञानार्थमेव ।&lt;br&gt;&#xA;तत्प्रतिपादितस्य कर्मादेर्ब्रह्मज्ञानाथर्त्वात् ।&lt;br&gt;&#xA;‘विविदिषन्ति यज्ञेन दानेन तपसानाशकेन’ इत्यादिश्रुतेरिति भावः ।&lt;br&gt;&#xA;ननु च यः कर्मकाण्डस्य ब्रह्मणि प्रतिपदसमन्वयो ऽभिहितः स युक्तो न वा ।&lt;br&gt;&#xA;नेति पक्षे न व्युत्पादनीयः ।&lt;br&gt;&#xA;आद्ये किमनेन वाक्यान्वयाङ्गीकारेणेत्यत उक्तम् अल्पबुद्धय इति&lt;br&gt;&#xA;प्रपञ्चयिष्यते चैतत् ।&lt;br&gt;&#xA;अनेन’अन्यार्थम्’ इत्यादिसूत्राणां तात्पर्यमुक्तं भवति ।&lt;br&gt;&#xA;&lt;em&gt;४,१३३&lt;/em&gt;&lt;br&gt;&#xA;नन्वल्पबुद्धीनामपि प्रतिपदान्वय एव ब्रह्मज्ञानहेतुर्भ(विष्यतीति)वतीति किं वाक्यान्वयेत्यत आह क इति&lt;br&gt;&#xA;कश्छन्दसां योगमिति श्रुतेर् &amp;hellip;  (अनुव्याख्यानम्)१,४.१९अ&lt;br&gt;&#xA;न्यायसुधा-&lt;br&gt;&#xA;‘कच्छन्दसां योगमावेद धीरः’ इति श्रुतेर्वैदिकपदयोगवृत्तेरल्पबुद्धिभिरशक्यज्ञानत्वाद्यु(त्वेन)क्तं वाक्यान्वयव्युत्पादनमिति शेषः ।&lt;br&gt;&#xA;नन्वेवं तर्हि योगवृत्त्या प्रतिपदसमन्वयव्युत्पादनं न कर्तव्यम् ।&lt;br&gt;&#xA;को धीरश्छन्दसां योगं ब्रह्मणि योगवृत्तिम् आवेद न को ऽपीति निरधिकारिकत्वश्रवणात् ।&lt;br&gt;&#xA;नहि गायमानो बधिरेषु गायतीत्यत आह योगार्थेति&lt;br&gt;&#xA;&amp;hellip; योगार्थतत्त्ववित् ।&lt;br&gt;&#xA;ब्रह्मैको नैव चान्यो ऽस्ति &amp;hellip;  (अनुव्याख्यानम्)१,४.१९ब्च्&lt;br&gt;&#xA;न्यायसुधा-&lt;br&gt;&#xA;योगस्यार्थो योगार्थः ।&lt;br&gt;&#xA;तस्य तत्त्वं याथार्थ्यम् ।&lt;br&gt;&#xA;चशब्दो ऽर्थद्वयसमुच्चयार्थः ।&lt;br&gt;&#xA;अयमस्याः श्रुतेरर्थ इति शेषः ।&lt;br&gt;&#xA;एतदुपपादयति क इति&lt;br&gt;&#xA;&amp;hellip; क इत्यस्यरोभयार्थतः  (अनुव्याख्यानम्)१,४.१९द्&lt;br&gt;&#xA;न्यायसुधा-&lt;br&gt;&#xA;‘प्रजापतिर्वै कः’ इति श्रुतेः कशब्दो ब्रह्मार्थः ।&lt;br&gt;&#xA;किंवृत्तस्य चाक्षेपे वृत्तिः सुप्रसिद्धा ।&lt;br&gt;&#xA;तथा च क इत्यस्योभयार्थत्वाद्ब्रह्मार्थत्वे तस्य योगवृत्तिज्ञाने सामर्थ्यकथनान्नानधिकारिकत्वम् ।&lt;br&gt;&#xA;आक्षेपार्थत्वे तदन्येषामनधिकारकथनाद्युक्तो वाक्यान्वयाभ्युपगमः ।&lt;br&gt;&#xA;ननु कथमेतत् ।&lt;br&gt;&#xA;आवृत्तेस्तन्त्रधर्माद्वेत्यदोषः ।&lt;br&gt;&#xA;प्रमाणं चात्रान्यथानुपपत्तिरिति ।&lt;br&gt;&#xA;&lt;em&gt;४,१३५&lt;/em&gt;&lt;br&gt;&#xA;यदि ब्रह्मा एक एव पदानां योगवृत्त्या ऽर्थसम्बन्धं वेद तदा’एकस्य प्रतिभातं तु कृतकान्न विशिष्टते’ इति न्यायात्कृतकत्वं&lt;br&gt;&#xA;शब्दार्थसम्बन्धस्येत्याद्यापद्यते ।&lt;br&gt;&#xA;तथा’चौत्पत्तिकस्तु शब्दस्यार्थेन सम्बन्धः’ इति जैमिन्युक्तः शब्दानामर्थैर्नित्ययोगः परित्यक्तः स्यादित्यत आह तस्यापीति&lt;br&gt;&#xA;&lt;em&gt;४,१३६&lt;/em&gt;&lt;br&gt;&#xA;तस्यापि पूर्वसिद्धस्य ज्ञानमेवेति निश्चयात् ।&lt;br&gt;&#xA;नित्ययोगो ऽपि शब्दानामर्थैर्नैव निषिद्धयते  (अनुव्याख्यानम्)१,४.२०अद्&lt;br&gt;&#xA;न्यायसुधा-&lt;br&gt;&#xA;यद्यप्येक एव प्रतिपत्ता तथापि तस्य पूर्वसिद्धस्येव पूर्वस्थितस्यैव ज्ञातस्यैव च शब्दार्थसम्बन्धस्य प्रमितिरेव भवति न तूत्प्रेक्षामात्रम् इति&lt;br&gt;&#xA;अस्यार्थस्य श्रुत्यादिभ्यो निश्चयात् जैमिन्युक्तः अर्थैः शब्दानां नित्ययोगो नैवास्माभिस्त्यज्यत इति योजना ।&lt;br&gt;&#xA;एतदुक्तं भवति ।&lt;br&gt;&#xA;स्यादयं दोषो यदि ब्रह्मणः शब्दार्थसम्बन्धज्ञानमुत्प्रेक्षारूपं स्यात् ।&lt;br&gt;&#xA;न चैवम् ।&lt;br&gt;&#xA;किन्तु पूर्वजन्मनि प्रतीतं स्वतः सिद्धमेव सम्बन्धमिह जन्मनि सुप्तप्रबुद्धन्यायेनेश्वरप्रसादादवबुद्धयत इति ।&lt;br&gt;&#xA;तथाच श्रुतिः’यो ब्रह्माणम्’ इत्येवञ्जातीयका ।&lt;br&gt;&#xA;एकदेशे पुरुषान्तरप्रतिपत्तिसंवादाच्चैतदेवम् ।&lt;br&gt;&#xA;तथाच स्मृतिः ।&lt;br&gt;&#xA;‘जन्मान्तरे श्रुतास्तास्तु’ इत्यादिका ।&lt;br&gt;&#xA;अत एव श्रुतिः’आवेद’ इत्याह ।&lt;br&gt;&#xA;एतेन नैकाधिकारिकं शास्त्रमित्यपि परास्तम् ।&lt;br&gt;&#xA;इति श्रीमन्न्यायसुधायां ज्योतिरुपक्रमाधिकरणम्&lt;/p&gt;</description>
    </item>
    <item>
      <title>२६ प्रकृत्यधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/26_prakRtyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/26_prakRtyadhikaraNam/</guid>
      <description></description>
    </item>
    <item>
      <title>२७ एतेनसर्वेव्याख्याताधिकरणम्</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/27_etenasarvevyAkhyAtAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/jayatIrtha-nyAya-sudhA-mUlam/1/27_etenasarvevyAkhyAtAdhikaraNam/</guid>
      <description>&lt;p&gt;अथ श्रीमन्न्यायसुधायां प्रकृत्यधिकरणम्&lt;br&gt;&#xA;इदानीं’प्रकृतिश्च प्रतिज्ञादृष्टान्तानुपरोधात्ऽ‘एतेन सर्वे व्याख्याता व्याख्याताः’ इत्यधिकरणद्वयस्य सङ्क्षेपतस्तात्पर्यमाह स्त्रीशब्दाश्चेति&lt;br&gt;&#xA;प्रकृतिश् च प्रतिज्ञादृष्टान्तानुपरोधात् । ब्ब्स्_१,४.२३ ।&lt;br&gt;&#xA;एतेन सर्वे व्याख्याता व्याख्याताः । ब्ब्स्_१,४.२८ ।&lt;br&gt;&#xA;स्त्रीशब्दाश्च निषेधार्थाः सर्वे ऽपि ब्रह्मवाचकाः  (अनुव्याख्यानम्)१,४.२०एफ़्&lt;br&gt;&#xA;न्यायसुधा-&lt;br&gt;&#xA;स्त्रीलिङ्गाः प्रकृथत्यादिशब्दाः स्त्रीशब्दाः ।&lt;br&gt;&#xA;निषेधनं निषेधो ऽभावः ।&lt;br&gt;&#xA;निषिद्धयत इति ।&lt;br&gt;&#xA;निषेधः असत् ।&lt;br&gt;&#xA;तदुभयार्थाः ।&lt;br&gt;&#xA;शब्दा इति (च) वर्तते ।&lt;br&gt;&#xA;&lt;em&gt;४,१३९&lt;/em&gt;&lt;br&gt;&#xA;अत्र न सर्वाणि सूत्राणि व्याख्यातानि ।&lt;br&gt;&#xA;ततः प्रतिज्ञा व्याहन्येतेत्यतो विषयादिकथनेन व्याख्याततां मन्वानः सर्वाधिकरणविषयपूर्वपक्षसिद्धान्तयुक्तीराह विरोधीति&lt;br&gt;&#xA;विरोधिसर्वबाहुल्यकारणस्त्रीनिषेधिनाम् ।&lt;br&gt;&#xA;पृथक् समन्वयार्थानि स्थानान्येतानि सर्वशः  (अनुव्याख्यानम्)१,४.२१&lt;br&gt;&#xA;न्यायसुधा-&lt;br&gt;&#xA;यद्वा अत्राद्येन श्लोकेनाधिकर(णार्थो)णोपाधयः कथ्यन्ते ।&lt;br&gt;&#xA;विरोधीति परमैश्वर्यविरोध्यर्थाः ।&lt;br&gt;&#xA;सर्वेति उक्तवक्ष्यमाणव्यतिरिक्ताः ।&lt;br&gt;&#xA;बाहुल्येति बाहुल्यविशिष्टार्थवाचिनः ।&lt;br&gt;&#xA;कारणेति अवान्तरकारणवाचिनः ।&lt;br&gt;&#xA;स्त्रीति स्त्रीलिङ्गाः ।&lt;br&gt;&#xA;निषेधो वाच्यो येषामस्ति ते निषेधिनः ।&lt;br&gt;&#xA;अथवा ।&lt;br&gt;&#xA;द्वन्द्वात्पर इन्प्रत्ययो द्रष्टव्यः ।&lt;br&gt;&#xA;तथात्वे विरोध्यादयो ऽर्था ग्राह्याः ।&lt;br&gt;&#xA;शब्दानामिति शेषः ।&lt;br&gt;&#xA;एतानि एतत्पादगतानि सर्वशः स्थानानि अधिकरणानि एषां शब्दानां समन्वयप्रयोजनानीत्युक्ते प्रत्येकं सर्वशब्दसमन्वयसिद्धिरित्यपि&lt;br&gt;&#xA;प्रतीयेत ।&lt;br&gt;&#xA;अतः पृथगित्युक्तम् ।&lt;br&gt;&#xA;&lt;em&gt;४,१४२&lt;/em&gt;&lt;br&gt;&#xA;सर्वमानैर्विरोधश्च व्युत्पत्तेरप्यशक्यता ।&lt;br&gt;&#xA;परस्परविरोधश्च विरोधः कार्यतद्वतोः ।&lt;br&gt;&#xA;स्त्रीलिङ्गत्वं निषेधश्च पूर्वपक्षेषु हेतवः  (अनुव्याख्यानम्)१,४.२२&lt;br&gt;&#xA;दोषात्यस्पृष्टिनियमः शब्दार्थानेकता तथा ।&lt;br&gt;&#xA;बहुरूपत्वमीशस्य व्यक्तयव्यक्तिविशेषिता  (अनुव्याख्यानम्)१,४.२३&lt;br&gt;&#xA;उत्पादनं स्वदेहाच्च दुर्जनाव्यक्तता तथा ।&lt;br&gt;&#xA;इतयाद्या युक्तयः साक्षात् सिद्धान्तस्थापका इह  (अनुव्याख्यानम्)१,४.२४&lt;br&gt;&#xA;न्यायसुधा-&lt;br&gt;&#xA;सर्वेत्यनेनैव समाकर्षाधिकरणार्थो ऽपि सङ्गृहीतः ।&lt;br&gt;&#xA;तस्य ज्योतिरधिकरणार्थाक्षेपपरिहारार्थत्वात् ।&lt;br&gt;&#xA;‘सर्वमानैर्विरोधश्च’ इत्याद्यर्थो न्यायविवरणादाववगन्तव्यः ।&lt;br&gt;&#xA;&lt;em&gt;४,१४४&lt;/em&gt;&lt;br&gt;&#xA;एवमानुमानिकमित्यादीनि सूत्राणि सङ्क्षेपतो व्याख्याय सिंहावलोकनन्यायेन समाकर्षाधिकरणं ज्योतिरधिकरणं’चान्वयः’ इत्यादिना&lt;br&gt;&#xA;किञ्चिद्विवृणोति ।&lt;br&gt;&#xA;तथाहि ।&lt;br&gt;&#xA;समाकर्षाधिकरणे प्रतिपाद्यमानो वाक्यान्वयः सूत्रकारस्याभिमानो न वा ।&lt;br&gt;&#xA;आद्ये वक्तव्यम् ।&lt;br&gt;&#xA;प्रागुक्तप्रतिपदान्वयो युक्तो न वेति ।&lt;br&gt;&#xA;नेति पक्षे न वक्तव्यः ।&lt;br&gt;&#xA;युक्तत्वे तु मुख्ये तस्मिन्विद्यमाने ऽस्य वैयर्थ्यम् ।&lt;br&gt;&#xA;किञ्च वाक्यान्वयस्य स्वमतत्वे ऽन्यार्थं तु जैमिनिरित्यादिसूत्रेषु जैमिन्यादिग्रहणं व्यर्थं स्यात् ।&lt;br&gt;&#xA;अपि च प्रतिज्ञासिद्धेर्लिङ्गमाश्मरथ्यः उत्क्रमिष्यत एवं, भावादित्यौडुलोमिः अवस्थितेरिति काशकृत्स्न इति वाक्यान्वयस्त्रिप्रकारो ऽभिहितः ।&lt;br&gt;&#xA;तस्य परस्परमविरोधे मतभेदो न स्यात् ।&lt;br&gt;&#xA;विरोधे तु कथं सूत्रकाराभिमतत्वम् ।&lt;br&gt;&#xA;अथ सूत्रकारस्यानभिमतो वाक्यान्वयस्तदा निराकरणसूत्रेणाभाव्यम् ।&lt;br&gt;&#xA;न चैतदस्ति ।&lt;br&gt;&#xA;तत्कथमेतदित्यत आह अन्वय इति&lt;br&gt;&#xA;अन्वयः सर्वशब्दानामशक्यो ज्ञातुमञ्जसा ।&lt;br&gt;&#xA;इति यल्लोकवैमुख्यं जैमिन्यादिमतं वदन्  (अनुव्याख्यानम्)१,४.२५&lt;br&gt;&#xA;विद्याधिनाथो भगवानपाचक्रे स्वयं प्रभुः  (अनुव्याख्यानम्)१,४.२६अब्&lt;br&gt;&#xA;न्यायसुधा-&lt;br&gt;&#xA;प्रतिपदान्वये ऽभिहिते हि मन्दाधिकारिणां मोक्षमागर्वैमुख्यं स्यात् ।&lt;br&gt;&#xA;सर्वशब्दानां ब्रह्मणि अञ्जसा मुख्यया वृत्त्या अन्वयस्तावज्ज्ञातुमशक्यः ।&lt;br&gt;&#xA;‘कश्छन्दसामिति’ श्रुतेः ।&lt;br&gt;&#xA;नच तज्ज्ञानेन विना मोक्षः ।&lt;br&gt;&#xA;नचाशक्ये प्रवृत्तिर्युक्ता ।&lt;br&gt;&#xA;आकाशरोमन्थनादौ प्रवृत्त्यदर्शनात् ।&lt;br&gt;&#xA;तथाचाहुः ।&lt;br&gt;&#xA;‘व्यसनानि दुरन्तानि समव्ययफलानि च ।&lt;br&gt;&#xA;अशक्यानि च वस्तूनि नारभेत विचक्षणः’ इति ।&lt;br&gt;&#xA;तस्मादास्तामयं मोक्षः ।&lt;br&gt;&#xA;शक्यानुष्ठानसाधनधर्माद्यर्थमेव प्रवर्तेमहीति ।&lt;br&gt;&#xA;एवं मन्दलोकस्य मोक्षमार्गवैमुख्यं भगवन्सूत्रकारः स्वयमेव जैमिन्यादिमतमेतदिति वदन्वाक्यान्वयप्रदर्शनेन निराकृतवान् ।&lt;br&gt;&#xA;अनेन स्वाभिमत एव वाक्यान्वयो ऽतो न निराकरणसूत्राभावो दोषाय ।&lt;br&gt;&#xA;प्रतिपदान्वयश्च युक्त एवेति तद्व्युत्पादनमुपपन्नमेव ।&lt;br&gt;&#xA;तथापि प्रतिपदमन्वये सामर्थ्यवैकल्येन मोक्षमार्गाद्विमुखानां मन्दाधिकारिणामुपायान्तरप्रदर्शनेन समाश्वासार्थं वाक्यान्वयकथनं&lt;br&gt;&#xA;चोपपन्नमित्युक्तं भवति ।&lt;br&gt;&#xA;&lt;em&gt;४,१४६&lt;/em&gt;&lt;br&gt;&#xA;तर्हि जैमिन्यादिग्रहणं व्यर्थमित्युक्तमित्यत आह स्वशिष्याणामिति&lt;br&gt;&#xA;स्वशिष्याणां प्रसिद्धयर्थं मतमात्मीयमंशतः  (अनुव्याख्यानम्)१,४.२६च्द्&lt;br&gt;&#xA;विज्ञातं तैर्जगादात्र तारतम्यं नृणां वदन्  (अनुव्याख्यानम्)१,४.२७अब्&lt;br&gt;&#xA;न्यायसुधा-&lt;br&gt;&#xA;जैमिन्यादीनामिति शेषः ।&lt;br&gt;&#xA;नात्र जैमिन्यादिग्रहणेन तदीयमेवैतन्मतमित्युच्यते ।&lt;br&gt;&#xA;किन्तु मदीयमेव मतमेकदेशतो जैमिन्यादिभिर्विज्ञातमिति ।&lt;br&gt;&#xA;एतच्च तेषां ख्यात्यर्थम् ।&lt;br&gt;&#xA;गुरुणा श्लाघिता हि शिष्या लोके ख्यातिं लभन्ते ।&lt;br&gt;&#xA;ननु वाक्यान्वयस्य प्रकारत्रयं परस्परविरुद्धं कथं सूत्रकाराभिमतं स्यादित्यत आह तारतम्यमिति&lt;br&gt;&#xA;नृणामल्पाधिकारिणामवस्थातारतम्यं वदन्नित्यनेनावस्थातारतम्यव्यवस्थया मतभेदो न विरोधेनेत्युक्तं भवति ।&lt;br&gt;&#xA;एतेनाङ्गीकृते ऽपीत्याद्युक्तं विवृतं वेदितव्यम् ।&lt;br&gt;&#xA;&lt;em&gt;४,१४७&lt;/em&gt;&lt;br&gt;&#xA;ज्योतिरधिकरणे योगवृत्त्या परमेश्वरे ऽखिल(पदानां)शब्दसमन्वयो ऽभिहितः ।&lt;br&gt;&#xA;नासौ युज्यते ।&lt;br&gt;&#xA;प्रकृत्यादेरन्यपरत्वाभावे निर्वचनानुपपत्तेः ।&lt;br&gt;&#xA;नहि जातादिपदानामन्यपरत्वानङ्गीकारे जातमोतं यस्मिन्निति व्युत्पत्तिः सम्भवति ।&lt;br&gt;&#xA;प्रकृत्यादेरन्यपरत्वे तु सर्वशब्दानां भगवद्वाचित्वमिति गतः पक्षः ।&lt;br&gt;&#xA;किञ्च वसन्त इत्यादीनां भगवत्परत्वे कर्मानुष्ठानलोपो लोकव्यवहारविलोपश्च प्रसज्येतेत्युक्तमित्यत आह तेष्विति&lt;br&gt;&#xA;कल्पनोपदेशाच् च मध्वादिवदविरोधः । ब्ब्स्_१,४.१० ।&lt;br&gt;&#xA;तेषु तेषु पदार्थेषु रूढिरङ्गीकृता यतः  (अनुव्याख्यानम्)१,४.२७च्द्&lt;br&gt;&#xA;प्रयोजनबहुत्वेन तस्य तस्याविरोधतः ।&lt;br&gt;&#xA;उपदेशादिसामर्थ्याद् विष्णौ शक्तिश्च गृह्यते  (अनुव्याख्यानम्)१,४.२८&lt;br&gt;&#xA;&lt;em&gt;४,१४८&lt;/em&gt;&lt;br&gt;&#xA;न्यायसुधा-&lt;br&gt;&#xA;व्युत्पत्त्युपपत्तिः कर्मानुष्ठानसम्भवो लोकव्यवहारानुच्छेदश्चेत्येवं प्रयोजनानां बहुत्वेन कारणेन तेषु तेषु तत्तच्छब्दवाच्यतया प्रसिद्धेष्वर्थेषु&lt;br&gt;&#xA;तत्तच्छब्दानां, रूढिरित्युपलक्षणं, वृत्तिरङ्गीकृता यतस्तस्मात्तस्य तस्याविरोधतः तं तमर्थमपरित्यज्य उपदेशलिङ्गप्रकरणादिबलेन&lt;br&gt;&#xA;सर्वशब्दानां विष्णौ च शक्तिर्गृह्यते ।&lt;br&gt;&#xA;यद्यपि अत्रैतावदेव वक्तव्यम् ।&lt;br&gt;&#xA;‘नैष दोषः ।&lt;br&gt;&#xA;सर्वशब्दानां भगवद्वाचिनामपि प्रसिद्धार्थान्तरवाचकत्वस्यापि स्वीकारात् ।&lt;br&gt;&#xA;ज्योतिरादिशब्दानां हि ज्योतिष्योमाद्वयर्थत्वस्याङ्गीकृतत्वान्नानुष्ठानलोकव्यवहारविलोपः ।&lt;br&gt;&#xA;जातमोतमित्यवयववृत्त्या परमेश्वरे वृत्तौ जातातिपदानामन्यतरत्वमङ्गीक्रियत इति व्युत्पत्त्युपपत्तिः ।&lt;br&gt;&#xA;पुनस्तदवयवस्याप्यन्यपरत्वमुपादाय परमेश्वरे जातपदव्युतपत्तिसम्भव इत्रत ।&lt;br&gt;&#xA;तथापि स्यादेतदेवम् ।&lt;br&gt;&#xA;यदि शब्दानामनेकार्थत्वं स्यात् तदेव कुत इति शङ्कानिरासार्थमिदमुक्तमिति ज्ञातव्यम् ।&lt;br&gt;&#xA;तथाहि ।&lt;br&gt;&#xA;पदार्थान्तरवाचित्वं तावदुक्तप्रयोजनसिद्धये ऽङ्गीकरणीयम् ।&lt;br&gt;&#xA;परमेश्वरवाचित्वं च सर्वशब्दानां’नामानि सर्वाणि यमाविशन्ति’ ।&lt;br&gt;&#xA;‘ता वा एताः सर्वा ऋचः’ इत्याद्युपदेशबलाच्छतिलिङ्गादिसामर्थ्याच्च तत्तच्छब्दानामवश्यमङ्गीकरणीयमिति ।&lt;br&gt;&#xA;अनेन’कल्पनोपदेशाच्च मध्वादिवदविरोधः’ इति सूत्रस्य तात्पर्यमुक्तं भवति ।&lt;br&gt;&#xA;&lt;em&gt;४,१५०&lt;/em&gt;&lt;br&gt;&#xA;यदि सर्वशब्दानामुभयार्थत्वं तर्हि’विश्वस्मादिन्द्र उत्तरःऽ‘असदेवेदमग्र आसीत्’ इत्यादौ कथम् ।&lt;br&gt;&#xA;उभयोः सर्वोत्तमत्वादेर्विरुद्धत्वेनात्रोभयार्थत्वानुपपत्तेः ।&lt;br&gt;&#xA;पदानामुभयार्थवाचितवे ऽपि तत्र विरोधः, तत्रान्यतरमात्रे तात्पर्यमङ्गीकार्यमिति चेत् ।&lt;br&gt;&#xA;तत्रापि किमुपादेयं किं परित्याज्यमिति न ज्ञायत इत्यत आह तथापीति&lt;br&gt;&#xA;तथाप्येतद्विरोधे तु तद्वाचित्वमपोद्यते  (अनुव्याख्यानम्)१,४.२९अब्&lt;br&gt;&#xA;न्यायसुधा-&lt;br&gt;&#xA;यद्यप्युभयार्थाः शब्दा इति सामान्येनोक्तम् ।&lt;br&gt;&#xA;तथापि परमेश्वरपरत्वविरोधे ऽन्यपरत्वमपोद्यते ।&lt;br&gt;&#xA;तुशब्दो विशेषद्योतनार्थः ।&lt;br&gt;&#xA;उभयपरत्वं तावद्विरुद्धमिति परेणैवोक्तम् ।&lt;br&gt;&#xA;अन्यतरपरित्यागे च परमेश्वरपरित्यागो न युक्तः ।&lt;br&gt;&#xA;निश्चिततात्पर्यवाक्यान्तरविरोधात् ।&lt;br&gt;&#xA;अतः परिशेषादितरपरित्याग एवोचित इति ।&lt;br&gt;&#xA;तर्हि कल्पनोपदेशादित्यादिविरोधः ।&lt;br&gt;&#xA;तत्र सर्वशब्दानामुभयपरत्वस्योक्तत्वादिति चेन्न ।&lt;br&gt;&#xA;निरपवादस्थले पर्यवसायित्वात्तस्येत्याह अविरोध इति&lt;br&gt;&#xA;&lt;em&gt;४,१५१&lt;/em&gt;&lt;br&gt;&#xA;अविरोधे तु बह्वर्था एतन्मूलतया मताः  (अनुव्याख्यानम्)१,४.२९च्द्&lt;br&gt;&#xA;न्यायसुधा-&lt;br&gt;&#xA;बहुशब्दो ऽनेकार्थः ।&lt;br&gt;&#xA;मताः तत्रतत्र सूत्रे ऽभिमताः ।&lt;br&gt;&#xA;नन्वविरोधे ऽप्युभयार्थत्वाङ्गीकारो न युक्तः ।&lt;br&gt;&#xA;तत्तु समन्वयादित्यवधार(णविरोधा)णशदित्यत उक्तम् एतन्मूलतयेति&lt;br&gt;&#xA;एष परमेश्वरो मूलं मुख्यो येषां ते तथोक्तास्तेषां भावस्तत्ता ।&lt;br&gt;&#xA;तयेतीत्थम्म्भूतलक्षणे तृतीया ।&lt;br&gt;&#xA;मुख्यमर्थान्तरं वारयितुमवधारणम् ।&lt;br&gt;&#xA;न त्वर्थान्तरमात्रम् ।&lt;br&gt;&#xA;उक्तप्रयोजनव्याघातादिति भावः ।&lt;br&gt;&#xA;एतेननान्यायश्चा(य्यं चा)नेकार्थत्वमित्यपि समाहितम् ।&lt;br&gt;&#xA;मुख्यार्थस्यैकत्वात् ।&lt;br&gt;&#xA;&lt;em&gt;४,१५४&lt;/em&gt;&lt;br&gt;&#xA;ननु पुरन्दरादिष्वपीन्द्रादिशब्दा रूढियोगाभ्यां प्रवृत्ताः ।&lt;br&gt;&#xA;रूढियोगौ च मुख्यवृत्ती कथ्येते ।&lt;br&gt;&#xA;अतो ऽक्षादिशब्दानामिवेन्द्रादिशब्दानामुभयं मुख्याभिधेयं युक्तम् ।&lt;br&gt;&#xA;नेश्वर एवेत्यत आह इतो हीति&lt;br&gt;&#xA;इतो हि रूढतान्येषामुपजीव्यत्वमत्र हि  (अनुव्याख्यानम्)१,४.३०अब्&lt;br&gt;&#xA;न्यायसुधा-&lt;br&gt;&#xA;सत्यमस्ति पुरन्दरादीनामपीन्द्रादिशब्दरूढिविषयता तथापि सा इतः परमेश्वरादेव हि यस्मात्, यस्माच्च अत्र योगविषयत्वे&lt;br&gt;&#xA;परमेश्वरस्यैवोपजीव्यत्वं तस्मात्स एव मुख्यार्थो न पुरन्दरादयः ।&lt;br&gt;&#xA;स्वत एवानवधिकैश्वर्यादिमतीश्वर एवेन्द्रादिशब्दानां योगरूढी ।&lt;br&gt;&#xA;तत्सन्निधानात्तदायत्त(तत्प्र)प्रवृत्तिनिमित्तत्वादेव च पुरन्दरादिषु ।&lt;br&gt;&#xA;प्रसिद्धं चैतत् ।&lt;br&gt;&#xA;यद्यत्सन्निधानाद्यच्छब्दप्रतिपाद्यं तदमुख्यमन्यन्मुख्यमिति ।&lt;br&gt;&#xA;यथा दग्धृशब्दस्यायो ऽग्निश्च ।&lt;br&gt;&#xA;न चाक्षादिशब्दार्थानामित(रेत)रापेक्षास्तीति वैषम्यमिति ।&lt;br&gt;&#xA;नन्वेवं चेदीश्वरस्याप्यमुख्यत्वं प्रसक्तम् ।&lt;br&gt;&#xA;अर्थान्तरापेक्षयैव तत्र शब्दप्रवृत्तेः ।&lt;br&gt;&#xA;न खलु जातादिशब्दानामन्यार्थतामनपेक्ष्य ज्योतिषेत्यादिशब्दानां भगवति प्रवृत्तिः सम्भवतीत्यत आह तत्सिद्धिरिति ।&lt;br&gt;&#xA;तत्सिद्धिस्तदपेक्षा च &amp;hellip;  (अनुव्याख्यानम्)१,४.३०च्&lt;br&gt;&#xA;न्यायसुधा-&lt;br&gt;&#xA;चशब्दो ऽवधारणे ।&lt;br&gt;&#xA;नायमस्ति दोषः ।&lt;br&gt;&#xA;यतः परमपुरुषे तत्तच्छब्दप्रवृत्तिप्रतीतिरेवार्थान्तरापेक्षा नतु प्रवृत्तिः ।&lt;br&gt;&#xA;नहि घटस्य रूपं प्रदीपापेक्षया प्रतीयत इत्येतावता तदायत्तं भवति ।&lt;br&gt;&#xA;यथान्यत्र शब्दप्रवृत्तिरेव परमेश्वरापेक्षा ।&lt;br&gt;&#xA;नैवं परमात्मनि वृत्तावितरापेक्षां कामपीक्षामह इति ।&lt;br&gt;&#xA;&lt;em&gt;४,१५५&lt;/em&gt;&lt;br&gt;&#xA;इतश्च नायं दोष इत्याह सापेक्षा चेति&lt;br&gt;&#xA;&amp;hellip; सापेक्षा च हरीच्छया  (अनुव्याख्यानम्)१,४.३०द्&lt;br&gt;&#xA;न्यायसुधा-&lt;br&gt;&#xA;या परमेश्वरे शब्दानां वृत्तावर्थान्तरापेक्षा सा च भगवदिच्छानिबन्धनैव न त्वनन्यगतिकतयेत्यतो न तस्यामुख्यार्थताप्राप्तिः ।&lt;br&gt;&#xA;न हीच्छया प्रकृत्यादिकमुपाददानस्य सृष्टिः परायत्ता ।&lt;br&gt;&#xA;नापि पटुकरणा लीलानिमित्तमिच्छया दण्डमवष्टभ्य गच्छन्दण्डायत्तगतिर्भवतीति ।&lt;br&gt;&#xA;यद्येवं हरिसन्निधानादिना शब्दानामन्यत्र वृत्तिस्तत्किमयसीव दग्धृशब्दस्य लोके सर्वशब्दानां लक्षणैव ।&lt;br&gt;&#xA;तथा सति गङ्गातीरयोरविशेषप्रसङ्गः ।&lt;br&gt;&#xA;ईक्षत्यधिकरणोक्तार्थस्य मूले निहितः कुठार इत्याशङ्कां परिहरन्नेतन्मूलतयेत्यादिनोक्तमर्थमुपसंहरति तस्मादिति&lt;br&gt;&#xA;तस्मात् परममुख्यत्वं विष्णावन्यत्र मुख्यता  (अनुव्याख्यानम्)१,४.३१अब्&lt;br&gt;&#xA;&lt;em&gt;४,१५६&lt;/em&gt;&lt;br&gt;&#xA;न्यायसुधा-&lt;br&gt;&#xA;नायसि दग्धृशब्दस्येवेन्द्रादिशब्दानां पुरन्दरादिषु लक्षणैव ।&lt;br&gt;&#xA;रूढेरभिधानादिसिद्धत्वात् ।&lt;br&gt;&#xA;योगनिमित्तस्य च परमैश्वर्यादेः सद्भावात् ।&lt;br&gt;&#xA;किन्तु परमेश्वरविषययो रूढियोगयोरपराधीनत्वनिरङ्कुशत्वाभ्याम्, अन्यत्र तदधीनत्वाल्पत्वाभ्यां, मुख्याथर्तायामेवायं मुख्यामुख्यविभागो&lt;br&gt;&#xA;ऽभिहित इति ।&lt;br&gt;&#xA;तदिदमुक्तं परममुख्यत्वमिति मुख्यतेति च ।&lt;br&gt;&#xA;&lt;em&gt;४,१५७&lt;/em&gt;&lt;br&gt;&#xA;उपलक्षणा च गौणी च तिस्रः शब्दस्य वृत्तयः  (अनुव्याख्यानम्)१,४.३१च्द्&lt;br&gt;&#xA;न्यायसुधा-&lt;br&gt;&#xA;गौणी(चे)त्यतः परमितिशब्दो ऽध्याहार्यः ।&lt;br&gt;&#xA;एतदेव दर्शयन्परममुख्यादिवृत्तिलक्षणान्याह प्रवृत्तीत्यादिना&lt;br&gt;&#xA;तत्र परममुख्यवृत्तिर्द्वेधा ।&lt;br&gt;&#xA;महायोगो महायोगरूढिश्चेति ।&lt;br&gt;&#xA;महारूढिस्तु न सम्भवति ।&lt;br&gt;&#xA;‘सा योगादेव लभ्यते’ इत्युक्तत्वात् ।&lt;br&gt;&#xA;तत्र महायोगस्वरूपमाह प्रवृत्तिहेतोरिति&lt;br&gt;&#xA;प्रवृत्तिहेतोर्बाहुल्यं ज्ञेयं परममुख्यता  (अनुव्याख्यानम्)१,४.३२अब्&lt;br&gt;&#xA;न्यायसुधा-&lt;br&gt;&#xA;निर्वचनलभ्यो ऽर्थः प्रवृत्तिहेतुस्तस्य बाहुल्यं निरवधिकत्वम् ।&lt;br&gt;&#xA;यद्यपि स्वातन्त्र्यं चात्र वक्तव्यम् ।&lt;br&gt;&#xA;प्रकृतत्वात् ।&lt;br&gt;&#xA;तथाप्यन्यतरमात्रेणेतरव्यावृत्तिसिद्धेर्लक्षणपदानां च तन्मात्रप्रयोजनत्वान्नाभिहितम् ।&lt;br&gt;&#xA;परममुख्यतेति ज्ञेयमिति योजना ।&lt;br&gt;&#xA;ननु बाहुल्यं प्रवृत्तिहेतोर्धमर्ः ।&lt;br&gt;&#xA;बहुलप्रवृत्तिहेतुमत्त्वं चाभिधेयस्य ।&lt;br&gt;&#xA;पररममुख्यता तु शब्दधर्मः ।&lt;br&gt;&#xA;तत्कथं सामानाधिकरण्यम् ।&lt;br&gt;&#xA;नैष दोषः ।&lt;br&gt;&#xA;उपचरितत्वात् ।&lt;br&gt;&#xA;निरवधिकं स्वतन्त्रं वा प्रवृत्तिहेतुमपेक्ष्य या शब्द(स्य प्र)वृत्तिः सा परममुख्यता महायोगलक्षणा ज्ञातव्येति तात्पर्यार्थः ।&lt;br&gt;&#xA;&lt;em&gt;४,१६०&lt;/em&gt;&lt;br&gt;&#xA;महायोगरूढिस्वरूपं निरूपयन्नाह तत्रेति&lt;br&gt;&#xA;तत्र प्रयोगबाहुल्यं यदि तत्परता किमु  (अनुव्याख्यानम्)१,४.३२च्द्&lt;br&gt;&#xA;न्यायसुधा-&lt;br&gt;&#xA;यत्रार्थे प्रवृत्तिहेतोरनवधिकत्वं तत्रैव चेत्प्रयोगबाहुल्यं स्यात्तदा तस्या वृत्तेः परता परममुख्यता किमु वक्तव्येति ।&lt;br&gt;&#xA;अत्रानवधिकप्रवृत्तिनिमित्तवति यत्रार्थे यस्य शब्दस्य प्रयोगबाहुल्यमस्ति तस्य तत्र महायोगरूढिलक्षणा परममुख्यवृत्तिरित्येतावदेव वक्तव्यम् ।&lt;br&gt;&#xA;कैमुत्यकथनं तु शङ्कानिरासार्थम् ।&lt;br&gt;&#xA;तथाहि ।&lt;br&gt;&#xA;किमत्र प्रयोगबाहुल्यमात्रं लक्षणमुतानवधिकप्रवृत्तिनिमित्तविशेषितम् ।&lt;br&gt;&#xA;नाद्यः ।&lt;br&gt;&#xA;रूढिमात्रत्वात्परममुख्यत्वायोगात् ।&lt;br&gt;&#xA;न द्वितीयः ।&lt;br&gt;&#xA;अनवधिकप्रवृत्तिनिमित्तेनैव परममुख्यत्वे विशेषवैयर्थ्यात् ।&lt;br&gt;&#xA;नच समाहारेण विधान्तरं भवति ।&lt;br&gt;&#xA;तथा सति असिद्धबाधितसमाहारो ऽपरो हेत्वाभासः स्यादिति ।&lt;br&gt;&#xA;अत्र द्वितीय एवाभ्युपगम्यते ।&lt;br&gt;&#xA;नचोक्तदोषः ।&lt;br&gt;&#xA;विशेषणमात्रेण परममुख्यत्वे, विशेष्यसद्भावेन सुतरां तत्सिद्धेः ।&lt;br&gt;&#xA;न ह्यस्माभिः परममुख्यतामात्रसिद्धये विशिष्टोपादानं क्रियते ।&lt;br&gt;&#xA;किन्तु समाहाररूपविधान्तरसिद्धये ।&lt;br&gt;&#xA;न चातिप्रसङ्गः ।&lt;br&gt;&#xA;वैषम्यात् ।&lt;br&gt;&#xA;अनवधिकप्रवृत्तिनिमित्तापेक्षप्रयोगबाहुल्यं खलु विवक्षितम् ।&lt;br&gt;&#xA;न समाहारमात्रम् ।&lt;br&gt;&#xA;एतदर्थं च तत्र प्रवृत्तिहेतोर्बाहुल्ये सतीति योज्यम् ।&lt;br&gt;&#xA;नचैवं महायोगस्यात्र प्रवेशः ।&lt;br&gt;&#xA;अतिबहुलप्रयोगाभावस्य तत्र विवक्षितत्वादिति ।&lt;br&gt;&#xA;&lt;em&gt;४,१६४&lt;/em&gt;&lt;br&gt;&#xA;अत्र कतरा वृत्तिर्विष्णौ ।&lt;br&gt;&#xA;येन परममुख्यत्वं विष्णावित्युक्तमित्यत आह उभयमिति&lt;br&gt;&#xA;उभयं दृश्यते विष्णौ शब्दानामपि सर्वशः  (अनुव्याख्यानम्)१,४.३३अब्&lt;br&gt;&#xA;न्यायसुधा-&lt;br&gt;&#xA;उभयं वृत्तिद्वयं, दृश्यते, प्रमाणैः ।&lt;br&gt;&#xA;सर्वशो ऽपि शब्दानामित्यस्यायमर्थः ।&lt;br&gt;&#xA;नारायणादिशब्दानां महायोगरूढिः ।&lt;br&gt;&#xA;तदितरेषां महायोग इति ।&lt;br&gt;&#xA;अथवा विष्णौ परममुख्यवृत्तिरित्युक्तमनेनोपपादयति ।&lt;br&gt;&#xA;उभयं प्रवृत्तिहेतोर्बाहुल्यं च ।&lt;br&gt;&#xA;यद्वा ।&lt;br&gt;&#xA;प्रमितान्वाख्यानं परीक्षकधर्मो नतु स्वेच्छया ऽर्थकल्पनम् ।&lt;br&gt;&#xA;नचैते वृत्ती क्वचित्प्रमिते ।&lt;br&gt;&#xA;अतो न निरूपणीये इत्यत्रेदमुदितम् ।&lt;br&gt;&#xA;प्रमाणानि तु वक्ष्यन्ते ।&lt;br&gt;&#xA;ननु योगो योगरूढिश्चैते किं न स्याताम् ।&lt;br&gt;&#xA;किमेवं भेदकाभावादाशङ्कयते अथवा तद्विवक्षाकारणाभावात् ।&lt;br&gt;&#xA;नाद्यः ।&lt;br&gt;&#xA;तस्योक्तत्वात् ।&lt;br&gt;&#xA;न द्वितीयः ।&lt;br&gt;&#xA;यौगिकादीनामप्यर्थानाममुख्यतामभिधाय विष्णोर्मुख्यत्वाभिधानस्य कारणत्वादिति ।&lt;br&gt;&#xA;&lt;em&gt;४,१६५&lt;/em&gt;&lt;br&gt;&#xA;मुख्यवृत्तिरपि त्रेधा भवति ।&lt;br&gt;&#xA;योगो रूढिर्योगरूढिश्चेति ।&lt;br&gt;&#xA;तत्र प्रवृत्तिनिमित्तापेक्षा वृत्तिर्योगः ।&lt;br&gt;&#xA;यथा कुम्भकारः, औपगवो, राजपुरुष इति ।&lt;br&gt;&#xA;ननु नैते ऽपि यौगिकाः किं नाम रूढा एव ।&lt;br&gt;&#xA;कृत्तद्धितसमासकरणं तु व्युत्पत्तिमात्रार्थम् ।&lt;br&gt;&#xA;यथोक्तम् ।&lt;br&gt;&#xA;वृक्षादिवदमी रूढा इत्यादि ।&lt;br&gt;&#xA;मैवम् ।&lt;br&gt;&#xA;शब्दार्थविभागस्यावापोद्धाराभ्यां प्रतीतस्यापलापे कारणाभावादित्यादि शिष्यैरेवोह्यतामिति मत्वा रूढेः स्वरूपमाह प्रयोगेति&lt;br&gt;&#xA;प्रयोगमात्रबाहुल्यं रूढिरित्यभिधीयते  (अनुव्याख्यानम्)१,४.३३च्द्&lt;br&gt;&#xA;&lt;em&gt;४,१६९&lt;/em&gt;&lt;br&gt;&#xA;न्यायसुधा-&lt;br&gt;&#xA;यत्रार्थे यस्य शब्दस्य प्रयोगमात्रबाहुल्यं तत्र तस्य वृत्ती रूढिरित्यभिधीयते मात्रेत्यवयवार्थसादृश्यादिसापेक्षताव्युदासार्थम् ।&lt;br&gt;&#xA;तेन परममुख्यवृत्तेर्योगरूढे रूढोपचारलक्षणाभ्यां च व्यवच्छेदः ।&lt;br&gt;&#xA;बाहुल्यमिति स्वरूपकथनम् ।&lt;br&gt;&#xA;सर्वेऽपि यौगिका ।&lt;br&gt;&#xA;नास्ति रूढ इति शाकटायनः ।&lt;br&gt;&#xA;तदसत् ।&lt;br&gt;&#xA;घटपटादिशब्दानां बहुलमुपलम्भात् ।&lt;br&gt;&#xA;ते ऽप्युणादिप्रत्ययान्ता यौगिका एवेति चेन्न ।&lt;br&gt;&#xA;अर्थानुगमादर्शनात् ।&lt;br&gt;&#xA;अन्ततः प्रकृतिप्रत्यययोस्तदर्थे रूढेराश्रयणीयत्वाच्चेति ।&lt;br&gt;&#xA;प्रवृत्तिनिमित्तापेक्षो यत्र बहुलप्रयोगस्तत्र योगरूढिः ।&lt;br&gt;&#xA;यथा पङ्कजादिशब्दानां तामरसादाविति प्रसिद्धत्वान्नोक्तम् ।&lt;br&gt;&#xA;विरोधाद्वैफल्याच्च योगरूढिरयुक्तेति केचित् ।&lt;br&gt;&#xA;तथाहि ।&lt;br&gt;&#xA;अवयववृत्तिर्योगः रूढिस्त्वखण्डवृत्तिः ।&lt;br&gt;&#xA;नह्येतयोरेकत्र समावेशो युज्यते ।&lt;br&gt;&#xA;नच योगरूढ्यङ्गीकारे किमपि प्रयोजनमस्ति ।&lt;br&gt;&#xA;पङ्कजादिशब्दानां सम्प्रतिपन्नवृत्त्यैवोपपत्तेरिति तदयुक्तम् ।&lt;br&gt;&#xA;नहि योगरूढयोः समाहारो योगरूढिरिति ब्रूमः ।&lt;br&gt;&#xA;येन विरोधः स्यात् ।&lt;br&gt;&#xA;किं नाम यथा रूढलक्षणा लक्षणामात्रात् रूढगौणी च गौणीमात्रात्प्रयोगप्राचुर्येण भिद्यते ।&lt;br&gt;&#xA;तथा प्रवृत्तिनिमित्तापेक्षित्वाद्रूढिमात्रात्प्रयोगबाहुल्येन योगमात्राच्च भिन्ना तृतीयेयं वृत्तिरिति ।&lt;br&gt;&#xA;व्यास(२)&lt;br&gt;&#xA;&lt;em&gt;४,१७३&lt;/em&gt;&lt;br&gt;&#xA;किञ्च पङ्कजादिशब्दाश्च किं केवलं रूढा अङ्गीकरणीया उत यौगिकाः ।&lt;br&gt;&#xA;नाद्यः ।&lt;br&gt;&#xA;अवयवार्थप्रतीतिविरोधात् ।&lt;br&gt;&#xA;सप्तम्यां जनेर्ड इत्याद्यनुशासनविरोधाच्च ।&lt;br&gt;&#xA;अनेनैव न्यायेन यौगिकाभावप्रसङ्गाच्च ।&lt;br&gt;&#xA;न द्वितीयः ।&lt;br&gt;&#xA;भेकादिष्वपि प्रयोगप्रसङ्गात् ।&lt;br&gt;&#xA;गवादिशब्दानामिव व्यवहारप्राचुर्याप्राचुर्यकृते शक्तिसाम्ये ऽपि प्रसिद्धयप्रसिद्धी, इति चेन्न वैषम्यात् ।&lt;br&gt;&#xA;गवादिशब्दाना(नां सम्प्रतिपन्नवृत्याने)मनेकार्थत्वे शास्त्रतो निश्चिते हि प्रसिद्धयादेः कारणान्तरं मार्गणीयम् ।&lt;br&gt;&#xA;नचैवमेषां शब्दानामनेकत्र शक्तिरवधृता ।&lt;br&gt;&#xA;&lt;em&gt;४,१७६&lt;/em&gt;&lt;br&gt;&#xA;किञ्च शमिधातोः सञ्ज्ञायां स्तम्बकर्णयो रमिजपोर्हस्तिसूचकयोरित्यादिनावयवार्थव्यतिरेकेणोपाधीनपि वदता शास्त्रकारेणाङ्गीकृतैवेषा&lt;br&gt;&#xA;वृत्तिरित्यलम् ।&lt;br&gt;&#xA;&lt;em&gt;४,१८०&lt;/em&gt;&lt;br&gt;&#xA;एवमव्यवहितामभिधावाचकत्वादिशब्दवेद्यां मुख्यवृत्तिं निरूप्येदानीं व्यवहितां गौणीं लक्षणां चामुख्यवृत्तिं निरूपयति प्रयोगेति&lt;br&gt;&#xA;प्रयोगयुक्तसादृश्यं सम्बन्धो वाप्यमुख्यतः ।&lt;br&gt;&#xA;वृत्तिहेतुरिति ज्ञेयः &amp;hellip;  (अनुव्याख्यानम्)१,४.३४अच्&lt;br&gt;&#xA;न्यायसुधा-&lt;br&gt;&#xA;सम्बन्धः प्रयोगयुक्तेन ।&lt;br&gt;&#xA;वाशब्दो व्यवस्थितविभाषायाम् ।&lt;br&gt;&#xA;अपिशब्दो मुख्यवृत्तिलक्षणेनामुख्यवृत्तिलक्षणस्य समुच्चयार्थः ।&lt;br&gt;&#xA;अमुख्यत इति समासे गुणभूताया अपि वृत्तेर्बुद्धया पृथक्कृताया विशेषणम् ।&lt;br&gt;&#xA;अमुख्याया गौण्या लक्षणायाश्च वृत्तेहेर्तुरिति ज्ञेय इत्यर्थः ।&lt;br&gt;&#xA;यस्य शब्दस्य यत्रार्थे प्रयोगः सामर्थ्यं तस्य प्रवृत्तिनिमित्तातिरिक्तं तत्सादृश्यं निमित्तीकृत्यान्यत्र वृत्तिर्गौणी ।&lt;br&gt;&#xA;तत्सम्बन्धं निमित्तीकृत्य वृत्तिस्तु लक्षणेत्युक्तं भवति ।&lt;br&gt;&#xA;कश्चिदाह ।&lt;br&gt;&#xA;गौणी नाम वृत्तिर्नास्ति ।&lt;br&gt;&#xA;सादृश्यस्यापि सम्बन्धत्वेन लक्षणायामन्तर्भूतत्वादिति ।&lt;br&gt;&#xA;तन्निराकर्तुं पश्चादुद्दिष्यापि गौणी प्रथमं लक्षिता ।&lt;br&gt;&#xA;स्वातन्त्र्यं ह्येवमस्या ज्ञापितं स्यात् ।&lt;br&gt;&#xA;&lt;em&gt;४,१८३फ़्.&lt;/em&gt;&lt;br&gt;&#xA;यदि खलु कश्चिद् ब्रूयात् ।&lt;br&gt;&#xA;लक्षणा नाम नास्ति सम्बन्धस्याप्येकस्थानत्वादिसादृश्यरूपत्वेन गौण्यमन्तर्भूतत्वादिति ।&lt;br&gt;&#xA;तदा किं वक्तव्यम् ।&lt;br&gt;&#xA;नैवं लौकिकी प्रतीतिरिति चेत् ।&lt;br&gt;&#xA;तत्किं सादृश्यं सम्बन्धत्वेन प्रतियन्ति लौकिकाः ।&lt;br&gt;&#xA;तत्र गौणी द्विविधा ।&lt;br&gt;&#xA;रूढारूढभेदात् ।&lt;br&gt;&#xA;तत्राद्या यथा ।&lt;br&gt;&#xA;मृद्गवकादौ गवादिशब्दस्य ।&lt;br&gt;&#xA;द्वितीया यथा गौर्वाहीक इति ।&lt;br&gt;&#xA;अत्र स्वार्थसहचारिणो गुणा जाड्यमान्द्यादयो लक्ष्यमाणा गोशब्दस्य वाहीके वृत्तौ निमित्ततामुपयान्तीति केचित् ।&lt;br&gt;&#xA;तदसत् ।&lt;br&gt;&#xA;गौण्या लक्षणातो भेदाभावप्रसङ्गात् ।&lt;br&gt;&#xA;गोशब्दस्य वाहीके वृत्तौ लक्ष्यमाणगुणानां निमित्ततायाश्चोपपत्तिशून्यत्वात् ।&lt;br&gt;&#xA;लक्ष्यमाणगुणसादृश्याद्गुणान्तरं ततो गुणी लक्ष्यत इति तु नानुभाविकम् ।&lt;br&gt;&#xA;स्वार्थसहचारिगुणाभेदेन परार्थगता गुणा एव लक्ष्यन्त इत्यपरे ।&lt;br&gt;&#xA;तदप्यसत् ।&lt;br&gt;&#xA;गुणानां भेदस्य साधयिष्यमाणत्वात् ।&lt;br&gt;&#xA;वाहीके वृत्तौ निमित्ताभावाच्च ।&lt;br&gt;&#xA;तसमात्सदृशगुणाश्रयत्वं निमित्तीकृत्य परार्थे वृत्तिर्गौणीति साधूक्तम् ।&lt;br&gt;&#xA;&lt;em&gt;४,१९१&lt;/em&gt;&lt;br&gt;&#xA;लक्षणापि द्वेधा ।&lt;br&gt;&#xA;रूढारूढभेदात् ।&lt;br&gt;&#xA;तत्राद्या यथा ।&lt;br&gt;&#xA;राजायं गच्छतीति ।&lt;br&gt;&#xA;द्वितीया यथा ।&lt;br&gt;&#xA;गङ्गायां घोष इति ।&lt;br&gt;&#xA;केचिदभिधेयाविनाभूतप्रतीतिर्लक्षणोच्यत इत्याहुः ।&lt;br&gt;&#xA;तेषां मञ्चाः क्रोशन्तीत्यादौ लक्षणा न स्यात् ।&lt;br&gt;&#xA;स्याच्च शब्दातप्रतीतेन लिङ्गेनानुमितार्थस्य ।&lt;br&gt;&#xA;अथाविनाभावो ऽत्र सम्बन्धमात्रम् ।&lt;br&gt;&#xA;तथापि लक्षितलक्षणायामव्याप्तिः ।&lt;br&gt;&#xA;नहि तत्राभिधेयसम्बन्धिनी वृत्तिः ।&lt;br&gt;&#xA;किन्तु लक्षितसम्बन्धिनी ।&lt;br&gt;&#xA;यथा प्राग्विरुद्धा इदानीं परस्परमेकीभूता इति ।&lt;br&gt;&#xA;परम्परयायमर्थो ऽभिधेयसम्बन्धीति चेत् ।&lt;br&gt;&#xA;तर्हि किमनया क्लिष्यकल्पनया ।&lt;br&gt;&#xA;प्रयोगयुक्तसम्बन्ध इति यथोक्तमेवास्तु ।&lt;br&gt;&#xA;&lt;em&gt;४,१९४&lt;/em&gt;&lt;br&gt;&#xA;व्यञ्जनं नामापरा वृत्तिरस्तीति चेन्न ।&lt;br&gt;&#xA;अनुमानतया तस्य शब्दशक्तित्वानङ्गीकारात् ।&lt;br&gt;&#xA;यथोक्तम् ।&lt;br&gt;&#xA;वचनलिङ्गानुमा हि सेति ।&lt;br&gt;&#xA;तात्पर्यवृत्तिस्तु नातिरिच्यत इति स्वयमेवाचार्यो वक्ष्यति ।&lt;br&gt;&#xA;&lt;em&gt;४,२०५&lt;/em&gt;&lt;br&gt;&#xA;ननु मुख्यार्थानुपपत्तिं तत्सादृश्यं प्रयोजनं चापेक्ष्य गौणी प्रवर्तते ।&lt;br&gt;&#xA;मुख्यार्थानुपपत्तितत्सम्बन्धप्रयोजनान्यपेक्ष्य तु लक्षणा ।&lt;br&gt;&#xA;यथोक्तम्&lt;br&gt;&#xA;‘मुख्यार्थबाधे तद्योगे रूढितो ऽथ प्रयोजनात् ।&lt;br&gt;&#xA;अन्यार्थो लक्ष्यते यत्सा लक्षणारोपिता क्रिया’&lt;br&gt;&#xA;इति ।&lt;br&gt;&#xA;तत्कथं सादृश्यसम्बन्धावेवोक्तावित्यत आह पूर्वेति&lt;br&gt;&#xA;&amp;hellip; पूर्वायोगे परग्रहः  (अनुव्याख्यानम्)१,४.३४द्&lt;br&gt;&#xA;&lt;em&gt;४,२०९&lt;/em&gt;&lt;br&gt;&#xA;न्यायसुधा-&lt;br&gt;&#xA;न मुख्यानुपपत्तिरमुख्यवृत्तेः कारणम् ।&lt;br&gt;&#xA;प्रयोगोत्तरकालीनत्वादनुपपत्तिदशर्नस्य ।&lt;br&gt;&#xA;किन्तु मुख्यार्थानुपपत्तिदर्शनममुख्यार्थग्रहणस्य हेतुः ।&lt;br&gt;&#xA;अत एव हि न शब्देनापेक्ष्यते ।&lt;br&gt;&#xA;नापि प्रयोक्त्रा ।&lt;br&gt;&#xA;किन्तु प्रतिपत्त्रैव ।&lt;br&gt;&#xA;शब्दो हि व्युत्पत्तिवशान्मुख्यमेवार्थं प्रथमं बुद्धावारोहयति ।&lt;br&gt;&#xA;नच प्रतिपत्ता तं सहसोत्स्रष्टुमुत्सहत इति तदर्थमेवानुपपत्तिमपेक्षते ।&lt;br&gt;&#xA;अतो न वृत्तिकारणचिन्तायामियं वाच्या ।&lt;br&gt;&#xA;प्रयोजनमपि न वृत्तिहेतुः ।&lt;br&gt;&#xA;किन्तु सति मुख्ये ऽस्मदायत्ते शब्दप्रयोगे(ऽ)कस्मादमुख्यं प्रयुञ्ज्मह इति वक्त्रा प्रतिपत्त्रा चानुसन्धीयते ।&lt;br&gt;&#xA;अतो ऽत्र न वक्तव्यमिति ।&lt;br&gt;&#xA;अत्रायोगग्रहणं प्रयोजनस्याप्युपलक्षणम् ।&lt;br&gt;&#xA;(यथा)अयोगः सार्वत्रिको न तथा प्रयोजनं रूढायां गौण्यां लक्षणायां चाभिधातुल्यत्वेनानपेक्षितत्वादिति विशेषसूचनाय न स्वशब्देनोपात्तम् ।&lt;br&gt;&#xA;निर्दलत्वात् ।&lt;br&gt;&#xA;मुख्यायोगे ऽमुख्यग्रह इति वक्तव्ये पूर्वयोगे परग्रह इति वचनं लक्षितलक्षणाद्यनुगमार्थम् ।&lt;br&gt;&#xA;नहि लक्षितलक्षणा मुख्यासम्भवमात्रेणाश्रीयते ।&lt;br&gt;&#xA;किन्तु लक्षितस्य अपि ।&lt;br&gt;&#xA;अत एवैतदयुक्तं मुख्यार्थबाध इति ।&lt;br&gt;&#xA;&lt;em&gt;४,२११&lt;/em&gt;&lt;br&gt;&#xA;किञ्च यथा मुख्यवृत्तिष्वपि स्वीकारे तारतम्यमस्ति तथामुख्यवृत्तिष्वपि ।&lt;br&gt;&#xA;कुत इति चेत् ।&lt;br&gt;&#xA;अर्थप्रतीतिसन्निकषर्विप्रकर्षाभ्यामिति ब्रूमः ।&lt;br&gt;&#xA;ननु च सादृश्यसम्बन्धयोस्तद्धितमुपत्पाद्य तस्यापि लुपि कृते सर्वं सेत्स्यति ।&lt;br&gt;&#xA;किममुख्यवृत्तिस्वीकारेणेत्यतो वेदमुदितम् ।&lt;br&gt;&#xA;यदि गोशब्दस्य गवि वाहीके च गङ्गाशब्दस्य गङ्गायां तीरे चोक्तविधयाभिधैव स्यात्तदा गोगङ्गाशब्दोच्चारणे गोगङ्गयोः पूर्वं प्रतीतिस्तदयोगे&lt;br&gt;&#xA;चानुसंहिते ऽर्थान्तरे प्रतीतिरिति न स्यात् ।&lt;br&gt;&#xA;नहि हरीतक्यादिशब्दोच्चारणे सत्ययं प्रतीतिक्रमो ऽस्ति ।&lt;br&gt;&#xA;किन्तु वृक्षे फले च स्वातन्त्र्येण प्रतीते प्रकरणादिवशेनान्य(त्र)तरनियन्त्रणं क्रियते ।&lt;br&gt;&#xA;अस्ति चायं पूर्वायोगे परग्रहः ।&lt;br&gt;&#xA;तेन जानीमो नोभयत्रोक्तविधाभिधेति ।&lt;br&gt;&#xA;&lt;em&gt;४,२१५&lt;/em&gt;&lt;br&gt;&#xA;नन्वत्रानुपपत्तेरथर्प्रतीतिहेतुत्वे ऽर्थापत्तिरेवास्तु ।&lt;br&gt;&#xA;किं शब्दशक्तिसमाश्रयणेन ।&lt;br&gt;&#xA;तथाहि ।&lt;br&gt;&#xA;किमाप्तप्रणीताच्छब्दादसावर्थः प्रतीयते ।&lt;br&gt;&#xA;अन्यथा वा ।&lt;br&gt;&#xA;नान्यथा ।&lt;br&gt;&#xA;उन्मत्तवाक्यादौ तदभावात् ।&lt;br&gt;&#xA;आद्ये त्वर्थापत्तिरेव ।&lt;br&gt;&#xA;वक्तुराप्तेः प्रतीतार्थानुपपत्तेश्च विरोधेनार्थान्तरस्य कल्प्यमानत्वात् ।&lt;br&gt;&#xA;स्यादेवं यदि वक्तुराप्तत्वं निश्चीयेत ।&lt;br&gt;&#xA;तस्य पदस्य तत्र शक्त्यभावे ऽसम्बद्धभाषिणि तस्मिन्नाप्तत्वमेव कथं निश्चीयेतेति ।&lt;br&gt;&#xA;तदर्थमवश्यं (शब्द)शक्तिराश्ररणीयेति सर्वमवदातम् ।&lt;br&gt;&#xA;एतेनैतदपि परिहृतम् ।&lt;br&gt;&#xA;यदभिहितं पूर्वपक्षिणा ।&lt;br&gt;&#xA;योगस्य रूढितो दुर्बलत्वेन न परमेश्वरस्य मुख्याथर्त्वमिति ।&lt;br&gt;&#xA;महायोगस्याविद्वद्रूढिमात्रात्प्राबल्योपपत्तेः ।&lt;br&gt;&#xA;विद्वद्रूढेरप्युक्तत्वेन तत्सहितस्य योगस्य सुतरां तदुपपत्तेरिति ।&lt;br&gt;&#xA;&lt;em&gt;४,२१६&lt;/em&gt;&lt;br&gt;&#xA;यदुक्तम्’उभयं दृश्यते विष्णौ’ इति, यच्च सूचितं विशिष्टयोगस्य रूढितः प्राबल्यमिति तदुपपादयति एतमेवेति&lt;br&gt;&#xA;एतमेव तथा सन्तं शतर्चीत्यादिनामभिः ।&lt;br&gt;&#xA;आचक्षत इति ह्यत्र सन्तमित्यवधारणा  (अनुव्याख्यानम्)१,४.३५&lt;br&gt;&#xA;योगस्य रूढेः प्राबल्यं विद्वद्रूढिं च तत्रगाम् ।&lt;br&gt;&#xA;बहुशो दर्शयत्यञ्जस्तात्पर्यात् सनिरुक्तिकम्  (अनुव्याख्यानम्)१,४.३६&lt;br&gt;&#xA;न्यायसुधा-&lt;br&gt;&#xA;‘तं यच्छतं वर्षाण्यभ्यार्चत्तस्माच्छतर्चिनस्तस्माच्छतर्चिन इत्याचक्षत एतमेव सन्तं स यदिदं सर्वं मध्यतो दधे यदिदं किञ्च&lt;br&gt;&#xA;तस्मान्मध्यमास्तस्मान्मध्यमा इत्याचक्षत एतमेव सन्तम्’ इत्यादिका श्रुतिः ।&lt;br&gt;&#xA;सनिरुक्तिकं योगवृत्तिसाहित्येन ।&lt;br&gt;&#xA;तत्रगां परमेश्वरविषयाम् ।&lt;br&gt;&#xA;शतर्च्यादिशब्दोपलक्षितानां सर्वशब्दानां विद्वद्रूढिं दर्शयति ।&lt;br&gt;&#xA;आचक्षत इत्युक्तत्वात् ।&lt;br&gt;&#xA;यच्चात्र बहुशो ऽतिबहुवारं दर्शयति तेन ज्ञायते अञ्जस्तात्पर्यादेव नतु प्रासङ्गिकत्वेनेति ।&lt;br&gt;&#xA;किञ्चात्र सन्तमिति वचनादेतमेवेत्यवधारणाच्च लौकिकरूढितो भगवद्विषयस्य योगस्य प्राबल्यं दर्शयति श्रुतिः ।&lt;br&gt;&#xA;एतमेव परमात्मानं शतर्च्यादिनामार्थं सन्तम् उक्तेन योगेन शतर्च्यादिशब्दवाच्यमाचक्षते विद्वांसः ।&lt;br&gt;&#xA;मधुच्छन्दःप्रभृतींस्तु रूढार्थानमुख्यत इत्यस्यार्थस्य पदद्वयसामर्थ्येन प्रतीतेः ।&lt;br&gt;&#xA;सन्तमित्यनेन ह्यगङ्गां गङ्गेत्याचक्षते यथा न तथा हरिमिति मुख्यार्थतोच्यते ।&lt;br&gt;&#xA;तदुपपादनार्थम् आचक्षत इति निर्वचनं च सम्बद्धयते ।&lt;br&gt;&#xA;अवधारणेन त्वन्यस्य तच्छब्दा(मुख्यार्)थत्वं प्रतिषिद्धयते ।&lt;br&gt;&#xA;नच सवर्था प्रतिषेधो युक्तः ।&lt;br&gt;&#xA;प्रागुक्तप्रयोजनव्याघातात् ।&lt;br&gt;&#xA;ततः परमेश्वरसमकक्षतया वाच्यत्वप्रतिषेधो ज्ञायते ।&lt;br&gt;&#xA;रूढार्थेभ्यो यौगिकार्थस्याधिक्ये ऽभिहिते तद्विषयस्य विशिष्टयोगस्य लौकिकरूढितः प्राबल्यं सिद्धम् ।&lt;br&gt;&#xA;अवधारणेति क्वचित्पाठः ।&lt;br&gt;&#xA;अत्र सन्तमिति पदं अवधारणा चेति (पद)द्वयं दर्शयतीति योजना ।&lt;br&gt;&#xA;हि यस्मादेवं तस्मादुक्तं युक्तमिति ।&lt;br&gt;&#xA;&lt;em&gt;४,२१८&lt;/em&gt;&lt;br&gt;&#xA;वाक्यान्तरैरपि विष्णोः सर्वशब्दवाच्यतामुपपादयति अः इतीति&lt;br&gt;&#xA;अ इति ब्रह्म कथितं तद्वयाख्यानान्मता तथा ।&lt;br&gt;&#xA;शब्दानामपि सर्वेषां &amp;hellip;  (अनुव्याख्यानम्)१,४.३७अच्&lt;br&gt;&#xA;न्यायसुधा-&lt;br&gt;&#xA;‘अः इति ब्रह्म’ इति श्रुतावकारस्य ब्रह्मवाचकत्वं तावत्कथितम् ।&lt;br&gt;&#xA;अन्यथा इतिकरणवैयर्थ्यात् ।&lt;br&gt;&#xA;‘अकारो वै सर्वा वाक्’ इति श्रुतौ सर्वेषामपि शब्दानामकारव्याख्यानता च कथिता साक्षादैक्यस्य प्रत्यक्षादिविरुद्धत्वेन&lt;br&gt;&#xA;लक्षणाश्रयणस्यावश्यकत्वात् ।&lt;br&gt;&#xA;नच व्याख्यानव्याख्येययोर्भिन्नविषयता युक्ता ।&lt;br&gt;&#xA;तस्मादेतद्वाक्यद्वयपर्यालोचनया सर्ववागभिधेयत्वं ब्रह्मणः प्रतीयते ।&lt;br&gt;&#xA;&lt;em&gt;४,२१८फ़्.&lt;/em&gt;&lt;br&gt;&#xA;किञ्च’यद्वाच ओमिति यच्च नेति यच्चास्याः क्रूरं यदु चोल्बणिष्णु तद्वियूय कवयो ऽन्वविन्दन्नामायत्ता समतृप्यञ्छृतेधि इत्यस्यां श्रुतौ (ऐ.२३८)&lt;br&gt;&#xA;वाचो वाक्समूहस्य मध्ये यत् ओमिति पदमङ्गीकारवाचीति यावत्, यच्च नेति पदं प्रतिषेधार्थं, यच्चास्या वाचो मध्ये क्रूरम् अर्थतः कठिनं (च),&lt;br&gt;&#xA;यच्चोल्बणिष्णु शब्दत कठिनम् ।&lt;br&gt;&#xA;उपलक्षणमेतत् ।&lt;br&gt;&#xA;यावद्वैदिकं पदजातं तत्सर्वं, वियूय विचार्य कवयो विवेकिनः, (नामायत्ता)नामायत्तानि नामप्रकाश्यतया नामाधीनानि&lt;br&gt;&#xA;त(त्त)च्छब्दप्रवृत्तिनिमित्तानि, अन्वविन्दन् विदितवन्तः ।&lt;br&gt;&#xA;तस्मिंश्च वेदने ऽधिश्रुते परिपक्वे इति अ(तद)नन्तरं समतृप्यन् कृतकृत्या मुक्ता अभूवन्निति, नाममात्रविदः कृतकृत्यता तावत्कथिता ।&lt;br&gt;&#xA;तमेवं विद्वानिति परमेश्वरज्ञानादेव मोक्षः श्रूयते ।&lt;br&gt;&#xA;तदेतदुभयान्यथानुपपत्त्या सर्वाण्यपि वैदिकानि नामानि परमेश्वरार्थानीति गम्यत इत्याह नामेति&lt;br&gt;&#xA;&lt;em&gt;४,२१९&lt;/em&gt;&lt;br&gt;&#xA;&amp;hellip; नामवित्कृतकृत्यता  (अनुव्याख्यानम्)१,४.३७द्&lt;br&gt;&#xA;न्यायसुधा-&lt;br&gt;&#xA;अथान्यच्च सकलवैदिकसंहितानां पूर्वोत्तरवर्णानां च विष्णुनामार्थ(रूप)त्वं तत्प्रतिपादकत्वमब्रवीद्वेदः ।&lt;br&gt;&#xA;तेन सर्वे वर्णाः सर्वाश्च संहिता विष्णुमेव प्रतिपादयन्तीति ज्ञायत इत्याह विष्णुनामेति&lt;br&gt;&#xA;विष्णुनामार्थरूपत्वं संहितादेरथाब्रवीत्  (अनुव्याख्यानम्)१,४.३८अब्&lt;br&gt;&#xA;न्यायसुधा-&lt;br&gt;&#xA;क्वाब्रवीदित्यतस्तद्वाक्यमर्थतः पठति णकारं चेति&lt;br&gt;&#xA;णकारं च षकारं च बलचेष्टात्मकं वदन्  (अनुव्याख्यानम्)१,४.३८च्द्&lt;br&gt;&#xA;तज्ज्ञानपूर्वकत्वेन संहिताध्ययनं तथा  (अनुव्याख्यानम्)१,४.३९अब्&lt;br&gt;&#xA;न्यायसुधा-&lt;br&gt;&#xA;‘णकारो बलं षकारः प्राण आत्मा’ इति विष्णुनामगतौ णकारषकारौ परमेश्वरबलचेष्याप्रतिपादकौ वदन् वेदो ऽनन्तरं’स यो ह एतौ&lt;br&gt;&#xA;णकारषकारावनुसंहितमृचो वेदेत्यृचामनुसंहितं सर्वसंहितासु णकारषकारौ यो वेद णकारषकारतत्संहिताभिः प्रतिपाद्यो यो ऽर्थः स एव सर्वत्र&lt;br&gt;&#xA;पूर्वोत्तरवर्णतत्सहिताभिः प्रतिपाद्यत इति यो वे(त्ति)द, इति विष्णुनामसमानार्थताज्ञानपूर्वकत्वेन सर्वसंहिताध्ययनमब्रवीदित्यर्थः ।&lt;br&gt;&#xA;नन्वत्र णकारषकारार्थप्रतिपादकत्वं सर्ववर्णादेरुच्यते ।&lt;br&gt;&#xA;नतु विष्णुनामार्थत्वम् ।&lt;br&gt;&#xA;नहि णकारषकारावेव विष्णुनामेत्यत आह उपसर्गत्वत इति&lt;br&gt;&#xA;उपसर्गत्वतो वेस्तु ताच्छील्यार्थादुनस्तथा  (अनुव्याख्यानम्)१,४.३९च्द्&lt;br&gt;&#xA;णकारश्च षकारश्च नामरूपतया मतौ  (अनुव्याख्यानम्)१,४.४०अब्&lt;br&gt;&#xA;&lt;em&gt;४,२२०&lt;/em&gt;&lt;br&gt;&#xA;न्यायसुधा-&lt;br&gt;&#xA;सत्यं सन्ति विष्णुनाम्नयन्ये ऽपि वर्णाः ।&lt;br&gt;&#xA;तथापि वीत्यस्योपसर्गत्वेनोत्तरपदार्थविशेषकत्वात् उन्प्रत्ययस्य ताच्छील्यार्थत्वादुपसर्जनत्वं मन्वानस्य वेदस्य प्राधान्यात् णकारश्च षकारश्च&lt;br&gt;&#xA;द्वावेव नामस्वरूपतयाभिमतावित्यदोषः ।&lt;br&gt;&#xA;ननूपसर्गाः क्रियायोगे ।&lt;br&gt;&#xA;नचात्र क्रिया योगो ऽस्ति ।&lt;br&gt;&#xA;तत्कथमुपसर्गत्वम् ।&lt;br&gt;&#xA;मैवम् ।&lt;br&gt;&#xA;षोन्तकर्मणि, णुस्तुताविति धातुद्वयरूपत्वाङ्गीकारात् ।&lt;br&gt;&#xA;अत एव ताच्छीलिकप्रत्ययोत्पत्त्युपपत्तिः ।&lt;br&gt;&#xA;उदाहृतानां श्रुतीनां प्रयोजनमाह तस्मादिति&lt;br&gt;&#xA;तस्मात् समन्वयो विष्णौ स्वरवर्णपदात्मनः  (अनुव्याख्यानम्)१,४.४०च्द्&lt;br&gt;&#xA;अपि वेदस्य किमुत वाक्यरूपेण सङ्गतिः  (अनुव्याख्यानम्)१,४.४१अब्&lt;br&gt;&#xA;न्यायसुधा-&lt;br&gt;&#xA;यौ पुरा सर्वशब्दानां प्रतिपदसमन्वयो वाक्यसमन्वयश्च विष्णावुक्तौ तावताभिः श्रुतिभिः सिद्धावित्यर्थः ।&lt;br&gt;&#xA;&lt;em&gt;४,२२१&lt;/em&gt;&lt;br&gt;&#xA;उपपत्त्यपेक्षाः श्रुतयः प्रागुदाहृताः ।&lt;br&gt;&#xA;इदानीं स्पष्टं पदवाक्यसमन्वयप्रतिपादिनीरुदाहरति घोषा इति&lt;br&gt;&#xA;घोषाः सर्वे ऽपि वेदाश्च सर्वे वेदाश्च यत् पदम्  (अनुव्याख्यानम्)१,४.४१च्द्&lt;br&gt;&#xA;इन्द्रं मित्रं यमिन्द्रं च प्रथमः सङ्कृतिस्तथा ।&lt;br&gt;&#xA;नामधाः सर्वदेवानामेक इत्यादिका श्रुतिः  (अनुव्याख्यानम्)१,४.४२&lt;br&gt;&#xA;प्रमाणमुक्तविषये &amp;hellip;  (अनुव्याख्यानम्)१,४.४३अ&lt;br&gt;&#xA;न्यायसुधा-&lt;br&gt;&#xA;‘ता वा एताः सर्वा ऋचः सर्वे वेदाः सर्वे घोषा एकैव व्याहृतिः प्राणा एवऽ,’सर्वे वेदा यत्पदमामनन्तिऽ,’इन्द्रं मित्रं&lt;br&gt;&#xA;वरुणमग्निमाहुरथो दिव्यः स सुपर्णो गरुत्मान् ।&lt;br&gt;&#xA;एकं सद्विप्रा बहुधा वदन्त्यग्निं यमं मातरिश्वानमाहुःऽ,’यमिन्द्रमाहुर्वरुणं यमाहुर्यं मित्रमाहुर्यमु सत्यमाहुःऽ,’स प्रथमसं(स्कृ)कृतिर्विश्वकर्मा स&lt;br&gt;&#xA;प्रथमो मित्रो वरुणोगिनः’ ।&lt;br&gt;&#xA;‘यो देवानां नामधा एक एव’ इत्येतानिवाक्यान्येतैः प्रतीकैरुपात्तानि ।&lt;br&gt;&#xA;आदिपदेन’नामानि सर्वाणि’ इत्यादेर्ग्रहणम् ।&lt;br&gt;&#xA;अत्राद्यद्वितीयान्तिमश्रुतयः समन्वयद्वये प्रमाणम् ।&lt;br&gt;&#xA;अन्यास्तु वाक्यान्वये ।&lt;br&gt;&#xA;इन्द्रादिनाम्नां परमेश्वरपरत्वे सति’इन्द्रस्य नु वीर्याणि प्रवोचम्’ इत्यादिवाक्यानां तत्परत्वं हि सिद्धयति ।&lt;br&gt;&#xA;&lt;em&gt;४,२२२&lt;/em&gt;&lt;br&gt;&#xA;&amp;hellip; तदेवोक्तमुपक्रमात् ।&lt;br&gt;&#xA;इति स्वयं भगवता ब्रुवताशेषमन्वयम्  (अनुव्याख्यानम्)१,४.४३ब्द्&lt;br&gt;&#xA;न्यायसुधा-&lt;br&gt;&#xA;नन्वेतदर्थप्रतिपादकसूत्रस्यादर्शनादुत्सूत्रितो ऽयमर्थः कस्मादुक्त इत्यत आह तदेवेति&lt;br&gt;&#xA;तदेतद्भगवता सूत्रकारेण स्वयमुक्तमेव नोत्सूत्रितं कथ्यते ।&lt;br&gt;&#xA;तथाच सूत्रम् ।&lt;br&gt;&#xA;‘ज्योतिरुपक्रमात्तु तथा ह्यधीयत एके’ इति ।&lt;br&gt;&#xA;अत्र ज्योतिरिति सूत्रप्रतीके ग्राह्ये यदुपक्रमादित्याह, तेन’ज्योतिरुपक्रमात्’ इति परेषामपपाठ एवेति सूचयति ।&lt;br&gt;&#xA;अथवात्र ज्योतिर्मात्रग्रहणात्कथं सर्वशब्दप्रतिपादनम् ।&lt;br&gt;&#xA;ज्योतिःशब्दस्योपलक्षणत्वादिति वदामः ।&lt;br&gt;&#xA;कथमुपलक्षणाभिप्रायो ऽवगम्यत इत्यत उक्तम् उपक्रमादिति ब्रुवतेति&lt;br&gt;&#xA;&lt;em&gt;४,२२३&lt;/em&gt;&lt;br&gt;&#xA;अत्र हि’ज्योतिः इति प्रतिज्ञाय उपक्रमात्तु तथा ह्यधीयत एके’ इति हेतुरुच्यते ।&lt;br&gt;&#xA;तस्य चायमर्थः ।&lt;br&gt;&#xA;‘एष इमं लोकमभ्यार्चत् इत्युपक्रमात् उपक्रमं विधाय ता वा ता इत्याद्यधीयत एक इति ।&lt;br&gt;&#xA;तथाच यदि ज्योतिःशब्दमात्रसमन्वयो ऽत्र विवक्षितः स्यात्तदा तन्मात्रोपपादकं किमपि वक्तव्यम् ।&lt;br&gt;&#xA;सर्वशब्दवाच्यतोपपादकस्योपादानं क्वोपयुज्यते ।&lt;br&gt;&#xA;नहि विशेषविषयं प्रमाणं नास्ति, येन सामान्यद्वारा साधनं विधेयम् ।&lt;br&gt;&#xA;अतः सर्वविषयं प्रमाणमुपाददानेन सूत्रकृता ज्योतिःशब्दो लाक्षणिको विवक्षित इति ज्ञायते ।&lt;br&gt;&#xA;किञ्च तत्तु समन्वयादिति ब्रह्मणि सर्वशब्दसमन्वयः प्रतिज्ञातो न कतिपयशब्दसमन्वय इत्युपपादितम् ।&lt;br&gt;&#xA;तद्विवरणार्थमध्यायशेषस्य प्रवृत्तिरिति चोक्तम् ।&lt;br&gt;&#xA;तत्रानन्दमयाद्यधिकरणैः प्राकरणिकशब्दसमन्वयः प्रतिपादितः ।&lt;br&gt;&#xA;अस्मिंश्रच पादे विरोध्यादिशब्दसमन्वयः ।&lt;br&gt;&#xA;तथाच कर्मक्रमाद्यभिधायिनः शब्दाः, इदं च अधिकरणमवशिष्यमिति परिशेषात्तत्समन्वयार्थमेतदिति ज्ञायत इत्याशयवानाह ब्रुवतेति&lt;br&gt;&#xA;अस्त्वत्र सर्वशब्दसमन्वयप्रतिज्ञानम् ।&lt;br&gt;&#xA;तथापि यो ऽत्र तदुप(त्प्रति)पादनार्थं जातमोतमित्यादिनान्वयो(न्यायो)भिहितः स न सूत्रित इत्यतो वोक्तम् उपक्रमादिति&lt;br&gt;&#xA;‘एष इमं लोकमभ्यार्चत्’ इत्युपक्रमवाक्यमुपादाय तथा ह्यधीयत एक इति वदता सूत्रकारेण तदेवोक्तं यदस्माभिरुक्तम् ।&lt;br&gt;&#xA;उपक्रमे सर्वस्यास्य दर्शनात् ।&lt;br&gt;&#xA;यथा चैतत्तथा एतमेव इत्यादिनोक्तमिति ।&lt;br&gt;&#xA;&lt;em&gt;४,२२४&lt;/em&gt;&lt;br&gt;&#xA;एवं सङ्क्षेपविस्तराभ्यां आनुमानिकमित्यादिसूत्राणि व्याख्याय परेषां व्याख्यानं प्रत्याख्याति ।&lt;br&gt;&#xA;तथाहि ।&lt;br&gt;&#xA;केचिदेतत्पादप्रमेयमन्यथा वर्णयन्ति ।&lt;br&gt;&#xA;यदुक्तं प्रधानस्याशाब्दत्वमीक्षतेर्नाशब्दमिति ।&lt;br&gt;&#xA;तदसिद्धम् कासुचिच्छाखासु प्रधानसमर्पणपराणां शब्दानां श्रूयमाणत्वादिति ।&lt;br&gt;&#xA;तदेतद्याबन्न निराक्रियते न तावद्ब्रह्मकारणवाद(स्य)स्थैर्यं भवति ।&lt;br&gt;&#xA;अतः प्रधानस्याशाब्दत्वं प्रतिपादयितुमयं पाद आरभ्यत इति ।&lt;br&gt;&#xA;तत्तावन्निराचष्टे न शब्दवाच्यतैवेति&lt;br&gt;&#xA;न शब्दवाच्यतैवात्र प्रधनस्य निषिद्धयते  (अनुव्याख्यानम्)१,४.४४अब्&lt;br&gt;&#xA;न्यायसुधा-&lt;br&gt;&#xA;अत्रैव प्रथमे ऽध्याये प्रधानस्य शब्दवाच्यता निषिद्धयत इति नोपपद्यते ।&lt;br&gt;&#xA;तथा सति समन्वयलक्षणे ऽन्तर्भावाभावेन पादस्यासङ्गतत्वप्रसङ्ग इति भावः ।&lt;br&gt;&#xA;ननूक्तमत्र समन्वयस्थेम्ने प्रधानस्याशाब्दत्वमत्रोपपाद्यत इति, तथाच कथमसङ्गतिरिति ।&lt;br&gt;&#xA;मैवम् ।&lt;br&gt;&#xA;तथा सत्यविरोधलक्षणे ऽन्तर्भावप्रसङ्गात् ।&lt;br&gt;&#xA;अन्यथा द्वितीया(ध्यायार्)थो ऽपि समन्वयस्थैर्यायैवेति सो ऽप्यत्र वक्तव्यः स्यात् ।&lt;br&gt;&#xA;केवलं शब्दवाच्यतैवात्र प्रधानस्य निषिध्यते इति न युज्यते ।&lt;br&gt;&#xA;विशेषाभावात् ।&lt;br&gt;&#xA;&lt;em&gt;४,२२६&lt;/em&gt;&lt;br&gt;&#xA;किञ्चात्रपादे जगत्कारणादि(वाचि)शब्दवाच्यत्वं प्रधानस्य निषिध्यते शब्दवाच्यतैव वा ।&lt;br&gt;&#xA;नाद्यः ।&lt;br&gt;&#xA;अत्रोदाहृतवाक्येषु’महतः परमव्यक्तम्ऽ,’यस्मिन्पञ्चपञ्चजनाः’ इत्यादिषु प्रधानस्य जगत्कारणत्वाश्रवणात् ।&lt;br&gt;&#xA;कश्चिदाह ।&lt;br&gt;&#xA;‘महतः परमव्यक्तम् इति परशब्देन कालविप्रकृष्टत्वमुच्यते, ततः कारणत्वशङ्केति ।&lt;br&gt;&#xA;तदयुक्तम् ।&lt;br&gt;&#xA;किं कालविप्रकर्ष एव कारणत्वमुत तेनानुमेयम् ।&lt;br&gt;&#xA;अथ सम्भाव्यम् ।&lt;br&gt;&#xA;न प्रथमद्वितीयौ ।&lt;br&gt;&#xA;कार्यकारणभावविकलयोरपि परापरभावदर्शनात् ।&lt;br&gt;&#xA;न तृतीयः ।&lt;br&gt;&#xA;सम्भावनामात्रस्येयन्तं सूत्रसन्दर्भं प्रति प्रयोजकत्वायोगात् ।&lt;br&gt;&#xA;अजामेकामित्यादौ कारणत्वं प्रतीयत इति चेत् ।&lt;br&gt;&#xA;तत्किं ब्रह्मपरं करिष्यते ।&lt;br&gt;&#xA;तेजो ऽबन्नविषयं हि तद्वयाख्यातं भवता ।&lt;br&gt;&#xA;तथाच लौकिकमाभाणकं नातिवर्तते’व्याघ्रेणोरणे नीते का हानिः वृके(णोरणे)नीते को लाभः’ इति ।&lt;br&gt;&#xA;द्वितीये त्विदमुपतिष्ठते ।&lt;br&gt;&#xA;न शब्दवाच्यतैवात्र प्रधानस्य निषिध्यते, प्रकृतानुपयोगादिति ।&lt;br&gt;&#xA;शाब्दत्वे हि प्रधानस्य स्वरूपमात्र सिद्धयति नच स्वरूपसिद्धिमात्रेण काचिल्लक्षणक्षतिः ।&lt;br&gt;&#xA;न ह्यस्माभिरिव परेण सर्वशब्दसमन्वयः प्रतिज्ञातः ।&lt;br&gt;&#xA;नापि प्रधानं निषिध्य ब्रह्म तत्र निवेशितम् ।&lt;br&gt;&#xA;येनास्मदीयदिशाप्युपयोगः स्यात् ।&lt;br&gt;&#xA;तदिदमुक्तम् ।&lt;br&gt;&#xA;ब्रह्मनिवेशं(शनं) विना प्रधानस्य शब्दवाच्यतैवात्र निषिध्यत इति न युक्तमिति ।&lt;br&gt;&#xA;&lt;em&gt;४,२२९&lt;/em&gt;&lt;br&gt;&#xA;किञ्च प्रधानस्य शब्दवाच्यता ईक्षत्यधिकरणानन्तरमेव निषेध्या ।&lt;br&gt;&#xA;त्रिपादीं अतिक्रम्य अत्र निषिध्यत इति (न युज्यते) व्यवधान(ने) कारणानिरूपणादिति ।&lt;br&gt;&#xA;किञ्च पादप्रतिपाद्यो ऽर्थस्तथाविधो भवति, यस्तत्पादस्थसकलसूत्रप्रतिपाद्यः ।&lt;br&gt;&#xA;नच अत्र पादे सर्वेषु (अपि) सूत्रेषु प्रधानस्य शब्दवाच्यतैव निषिध्यत इति नियमो ऽस्ति, येनायमेतत्पादार्थः स्यात् ।&lt;br&gt;&#xA;कारणत्वेनेत्यादौ तदभावात् ।&lt;br&gt;&#xA;तत्रापि परम्परया तदेव साध्यमिति चेत् ।&lt;br&gt;&#xA;तर्हि पारम्पर्यस्यातीतपादार्थे ऽपि सुवचत्वात् अत्रैव प्रधानस्य शब्दवाच्यता निषिध्यत इति नास्ति ।&lt;br&gt;&#xA;स हि पादार्थो यो नान्यत्र प्रतिपाद्यत इति ।&lt;br&gt;&#xA;&lt;em&gt;४,२३३&lt;/em&gt;&lt;br&gt;&#xA;एवं सामान्यतः पादार्थं निराकृत्येदानीं प्रथमाधिकरणव्याख्यां निराकरोति न शब्दवाच्यतैवेति&lt;br&gt;&#xA;आनुमानिकमित्यादिसूत्रं यत्परेण व्याख्यातम् ।&lt;br&gt;&#xA;आनुमानिकमप्यनुमाननिरूपितं प्रधानमप्येकेषां शाखिनां शब्दवदुपलभ्यते ।&lt;br&gt;&#xA;काठके हि पठ्यते ।&lt;br&gt;&#xA;‘महतः परमव्यक्तमव्यक्तात्पुरुषः परः’ इति ।&lt;br&gt;&#xA;तत्र य एव, यन्नामानो, यत्क्रमका(मा)श्च, महदव्यक्तपुरुषाः स्मृति(प्र)सिद्धास्त एवेह प्रत्यभिज्ञायन्ते ।&lt;br&gt;&#xA;तत्राव्यक्तमिति रूढियोगाभ्यां प्रधानमुच्यते ।&lt;br&gt;&#xA;एवं तस्य शब्दवत्वादशब्दत्वमनुपपन्नमिति चेत् ।&lt;br&gt;&#xA;नैतदेवम् ।&lt;br&gt;&#xA;न ह्येतत्काठकवाक्यं प्रधानपरमिति ।&lt;br&gt;&#xA;अत्र पृच्छामः ।&lt;br&gt;&#xA;किमत्र काठकगताव्यक्तशब्दवाच्यतैव प्रधानस्य निषिध्यते किंवा कुत्रापि केनापि शब्देन नोच्यत इति ।&lt;br&gt;&#xA;आद्यस्योत्तरम् ।&lt;br&gt;&#xA;अत्र काठके (वाक्ये) अव्यक्तशब्दवाच्यतैव प्रधानस्य निषिध्यत इति नोपपन्नम् ।&lt;br&gt;&#xA;तन्मात्रेणाशब्दत्वासिद्धेः ।&lt;br&gt;&#xA;द्वितीये ऽपि किं परममुख्यया वृत्त्या उत शब्दवाच्यतैव निषिध्यते ।&lt;br&gt;&#xA;आद्ये तन्मात्रमनुमतमेव ।&lt;br&gt;&#xA;सर्वथा शब्दवाच्यतैवात्र प्रधानस्य निषिध्यत इति द्वितीयस्तु नोपपद्यते ।&lt;br&gt;&#xA;कुत इत्यत आह सर्वेति&lt;br&gt;&#xA;सर्ववेदेतिहासेषु पुराणेषु च सङ्ग्रहात्  (अनुव्याख्यानम्)१,४.४४च्द्&lt;br&gt;&#xA;न्यायसुधा-&lt;br&gt;&#xA;सङ्ग्रहात् प्रधानस्येति शेषः ।&lt;br&gt;&#xA;वेदे तावदाथर्वणिकाः पठन्ति’विकारजननीमज्ञामष्टरूपामजां ध्रुवाम् ।&lt;br&gt;&#xA;ध्यायते ऽध्यासिता तेन तन्यते प्रेर्यते पुनः’ इत्यादि ।&lt;br&gt;&#xA;इतिहासपुराणे तूदाहरिष्यमाणे द्रष्टव्ये ।&lt;br&gt;&#xA;ननूक्तमत्र न ह्यत्र स्मृतिप्रसिद्धं कारणं त्रिगुणं प्रधानमुच्यते ।&lt;br&gt;&#xA;तेन यद्यदुदाह्रियते तत्तद्विप्रतिपन्नमेव, इत्यतः त्रिगुणत्वादिलक्षणोपेतप्रधानप्रतिपादकं इतिहासवाक्यं पठति सत्त्वमिति&lt;br&gt;&#xA;सत्त्वं रजस्तम इति गुणाः प्रकृतिसम्भवाः ।&lt;br&gt;&#xA;निबध्नन्ति महाबाहो देहे देहिनमव्ययम्  (अनुव्याख्यानम्)१,४.४५&lt;br&gt;&#xA;इत्यादिवाक्यरूपेण &amp;hellip;  (अनुव्याख्यानम्)१,४.४६अ&lt;br&gt;&#xA;न्यायसुधा-&lt;br&gt;&#xA;आदिपदेन’भूमिरापो ऽनलो वायुः’ इत्यादेर्ग्रहणम् ।&lt;br&gt;&#xA;इत्यादिवाक्यप्रतिपाद्येन त्रिगुणत्वादिना रूपेणोपेतस्य प्रधानस्य सङ्ग्रहादिति सम्बन्धः ।&lt;br&gt;&#xA;&lt;em&gt;४,२३४&lt;/em&gt;&lt;br&gt;&#xA;किञ्च’अव्यक्तात्पुरुषः परः’ इत्यव्यक्तशब्दवाच्यं न चेत्प्रधानं तर्हि तद्वाच्यं वाच्यम् ।&lt;br&gt;&#xA;&lt;em&gt;४,२३५&lt;/em&gt;&lt;br&gt;&#xA;नन्वत्र सूत्रकृतैवोक्तं’शरीररूपकविन्यस्तगृहीतेः’ इति,’आत्मानं रथिनं विद्धि शरीरं रथमेव च’ इति प्राग्यच्छरीरं रथरूपकतया&lt;br&gt;&#xA;विन्यस्तं तदत्राव्यक्तशब्देन गृह्यते, प्रकरणात्परिशेषाच्चेति ।&lt;br&gt;&#xA;नैव सूत्रकृदाह ।&lt;br&gt;&#xA;तथात्वे हि रूपकविन्यस्तशरीरगृहीतेरित्यवक्ष्यत् ।&lt;br&gt;&#xA;अस्तु वा कथञ्चिद्विशेषणस्य परनिपातः ।&lt;br&gt;&#xA;इदं तु वक्तव्यम् ।&lt;br&gt;&#xA;कथमव्यक्तशब्देन शरीरमुच्यत इति ।&lt;br&gt;&#xA;न ह्येषा रूढिः ।&lt;br&gt;&#xA;नापि योगः सम्भवति ।&lt;br&gt;&#xA;शरीरस्य व्यक्तत्वात् ।&lt;br&gt;&#xA;ननु परिहृतमेतत्सूत्रकारेण(कृता)’सूक्ष्मं तु तदर्हत्वात्’ इति ।&lt;br&gt;&#xA;यद्यपीदं शरीरं व्यक्तम्, तथाप्यस्य यन्मूलमुपादानकारणं तेजो ऽबन्नलक्षणं भूतसूक्ष्मं तत्तावदव्यक्तम् ।&lt;br&gt;&#xA;अनादेस्तस्य सूक्ष्मस्याव्यक्तता ऽर्हत्वात् ।&lt;br&gt;&#xA;कार्यकारणशब्दाश्च सङ्कीर्यन्ते ।&lt;br&gt;&#xA;‘गोभिः श्रीणीत मत्सरम्’ इति यथेति ।&lt;br&gt;&#xA;अत्र वक्तव्यम् ।&lt;br&gt;&#xA;किमनेनोक्तं भवतीति ।&lt;br&gt;&#xA;किं शरीरमेवात्रोच्यते, अव्यक्तशब्दस्तत्रोपचरितः, शरीरमूलापादानस्य तेजो ऽबन्नात्मकस्य भूतसूक्ष्मस्यानादेरव्यक्तत्वादिति, किंवा&lt;br&gt;&#xA;भूतसूक्ष्ममेवाव्यक्तश(ब्दवाच्यं)ब्दम्, शरीरशब्दस्तु तत्रोपचरितः, शरीरस्य तत्कार्यत्वादिति ।&lt;br&gt;&#xA;पक्षद्वये ऽपि दोषमाह यत्रेति&lt;br&gt;&#xA;तेजो ऽबन्नात्मकं वापि यद्युपादानमिष्यते  (अनुव्याख्यानम्)१,४.४६च्द्&lt;br&gt;&#xA;अनाद्येवापराधः कः प्रधानमिति चोदिते  (अनुव्याख्यानम्)१,४.४७अब्&lt;br&gt;&#xA;न्यायसुधा-&lt;br&gt;&#xA;यत्र वाक्ये, यदि अव्यक्तशब्दस्यान्यार्थो नेष्यते, परब्रह्मलक्षणः, अपि तु तेजो ऽबन्नात्मकं शरीरमूलोपादानमनादि भूतसूक्ष्ममेवेष्यते ।&lt;br&gt;&#xA;प्रथमे स्वरूपेण(एव) ।&lt;br&gt;&#xA;द्वितीये ऽव्यक्तशब्दवाच्यतया तत्र तर्हि तत्प्रधानमिति चोदिते को दोषो ऽस्ति ।&lt;br&gt;&#xA;येन नेति प्रतिषिद्धयते ।&lt;br&gt;&#xA;अयमभिसन्धिः ।&lt;br&gt;&#xA;सर्वथा तावन्नाव्यक्तपदं ब्रह्मपरं त्वयोच्यते, किन्तु भूतसूक्ष्मकार्यशरीरस्य भूतसूक्ष्मस्य वा वाचकमिति ।&lt;br&gt;&#xA;परेण तु प्रधानवाचकमिति ।&lt;br&gt;&#xA;यदि वाव्यक्तस्य कारणत्वमभिप्रेतं तदा पक्षद्वयमपि ब्रह्मवादस्य प्रतिपक्षभूतमिति ।&lt;br&gt;&#xA;शरीराङ्गीकारेण प्रधाननिरसो व्यर्थः ।&lt;br&gt;&#xA;कारणत्वाविवक्षायां तु पक्षद्वयस्याप्यविरुद्धत्वात्किमनेनान्यतरपरिग्रहेणान्यतरनिराकरणाग्रहेण विफलत्वादसङ्गतत्वाच्चेति ।&lt;br&gt;&#xA;अथवानादेरुपादानस्य जडस्य भूतसूक्ष्मा(शब्दा)भिधेयस्याङ्गीकारे प्रधानं नेति रिक्तं वचः, तल्लक्षणत्वात्प्रधानस्य ।&lt;br&gt;&#xA;नाम्नि विवादायोगादिति अभिप्रायः ।&lt;br&gt;&#xA;&lt;em&gt;४,२४१&lt;/em&gt;&lt;br&gt;&#xA;नन्विदमाशङ्कय सूत्रकारेणैव परिहृतम्, तदधीनत्वादर्थवदिति ।&lt;br&gt;&#xA;स्यादेतदेवम् ।&lt;br&gt;&#xA;यदि वयं स्वतन्त्रं तेजो ऽबन्नात्मकं कारणम्(इति) अभ्युपगच्छामः ।&lt;br&gt;&#xA;नैतदस्ति ।&lt;br&gt;&#xA;तस्य ब्रह्माधीनताङ्गीकारात् ।&lt;br&gt;&#xA;अवश्यं चैतद(देवम)ङ्गीकर्तव्यम् ।&lt;br&gt;&#xA;अर्थवद्धि तत् ।&lt;br&gt;&#xA;न हि तेन विना ब्रह्मणो जगत्कारणत्वं निर्वहतीति ।&lt;br&gt;&#xA;अत्रोच्यते ।&lt;br&gt;&#xA;किमनेनोक्तं भवति ।&lt;br&gt;&#xA;अस्ति प्रधानमिति सम्प्रतिपन्नम् ।&lt;br&gt;&#xA;तद्धर्मेषु तु स्वातन्त्र्यादिषु विप्रतिपत्तिरिति ।&lt;br&gt;&#xA;एवं चेत्प्रधानस्य स्वातन्त्र्यादिकं साङ्खयेन चोदनीयम् ।&lt;br&gt;&#xA;त्वया तु पारतन्त्र्यादिकं व्युत्पादनीयम् ।&lt;br&gt;&#xA;किमनेनाव्यक्तादिशब्दानां प्रधानपरतानिरासप्रयासेन ।&lt;br&gt;&#xA;न ह्यत्र प्रधानस्य स्वातन्त्र्यादिकमवभासते ।&lt;br&gt;&#xA;प्रत्युताव्यक्तात्पुरुषः पर इत्यव्यक्तस्य पुरुषाधीनत्वं प्रतीयते ।&lt;br&gt;&#xA;तदिदमप्युक्तं’प्रधानमत्रोच्यत इत्येवोक्ते ऽपराधः कः ।&lt;br&gt;&#xA;किन्तु स्वतन्त्रमित्युदिते ।&lt;br&gt;&#xA;न चैवमत्रोच्यते’ इति ।&lt;br&gt;&#xA;&lt;em&gt;४,२४२&lt;/em&gt;&lt;br&gt;&#xA;चमसवदविशेषादित्यादिकमधिकरणमपि प्रधानस्याशाब्दत्वप्रतिपाद(क)नार्थमिति व्याचक्षते ।&lt;br&gt;&#xA;तथाहि ।&lt;br&gt;&#xA;‘अजामेकां लोहितशुक्लकृष्णां (बह्वीं प्रजां जनयन्तीसरूपाम्) ।&lt;br&gt;&#xA;बह्वीः प्रजाः सृजमानां सरूपाः ।&lt;br&gt;&#xA;अजो ह्येको जुषमाणो ऽनुशेते जहात्येनां भुक्तभोगामजो ऽन्यः’ इत्यस्मिन्मन्त्रे प्रधानस्य प्रतिपादनात्कथं तदशब्दमिति ।&lt;br&gt;&#xA;अत्रोच्यते ।&lt;br&gt;&#xA;यथा हि’अर्वाग्बिलश्चमसः’ इत्यस्मिन्मन्त्रे स्वातन्त्र्येण’अयं नामासौ चमसः’ इति न शक्यते निरूपयितुम्, विशेषाभावात् ।&lt;br&gt;&#xA;ऊर्ध्वबुध्नत्वादेर्यथाकथञ्चित्सर्वत्र योजयितुं शक्यत्वात् ।&lt;br&gt;&#xA;तथा’अजामेकाम्’ इत्यत्रापि प्रधानप्रतिपादनं न शक्यावधारणम्, विशेषाभावादिति ।&lt;br&gt;&#xA;तदिदमनुपपन्नम् ।&lt;br&gt;&#xA;‘गौरनाद्यन्तवती सा जनित्री भूतभाविनी ।&lt;br&gt;&#xA;सितासिता च रक्ता च सर्वकामदुघा विभोः’&lt;br&gt;&#xA;इत्यदिश्रुतिसमाख्यया निर्णयोपपत्तेः ।&lt;br&gt;&#xA;किञ्च न तावदत्र अजाशब्देन रूढार्थत्वाच्छागी स्वीकर्तुमुचिता, विद्याप्रकरणत्वात् ।&lt;br&gt;&#xA;नापि परं ब्रह्म, लोहितादित्वासम्भवात् ।&lt;br&gt;&#xA;भोग्यत्वानुपपत्तेश्च ।&lt;br&gt;&#xA;अत एव न जीवो ऽपि, भोक्तृतया पृथगभिधानात् ।&lt;br&gt;&#xA;नाप्यन्यत्किञ्चिदचेतनम्, अजननानुपपत्तेः ।&lt;br&gt;&#xA;अतः प्रकृरिवाजा, जन्माभावात् ।&lt;br&gt;&#xA;लोहितशुक्लकृष्णा च रजःसत्त्वतमोरूपत्वात् ।&lt;br&gt;&#xA;प्रसिद्धं च रज आदीनां लोहितादित्वमागमेषु ।&lt;br&gt;&#xA;तदनुषक्तश्च जीवःसंसरति ।&lt;br&gt;&#xA;असंसक्तस्तु मुच्यत इत्येतदपि सुप्रसिद्धम् ।&lt;br&gt;&#xA;न चेदेवम्, मन्त्रस्य निर्विषयत्वापत्तिरिति ।&lt;br&gt;&#xA;&lt;em&gt;४,२४५&lt;/em&gt;&lt;br&gt;&#xA;ननु न मन्त्रस्य निर्विषयत्वमापद्यते ।&lt;br&gt;&#xA;यतःसूत्रकृदेवाह ज्योतिरुपक्रमेति ।&lt;br&gt;&#xA;अत्र मन्त्रे प्रतिपादिताजा ज्योतिरुपक्रमा तेजो ऽबन्नरूपा ।&lt;br&gt;&#xA;कुतः ।&lt;br&gt;&#xA;‘यदग्नेर्(लो)रोहितं रूपं तेजसस्तद्रूपं यच्छुक्लं तदपां यत्कृष्णं तदन्नस्य’ इति लोहितादिरूपवत्तया तेजो ऽबन्नान्यधीयते ह्येके ।&lt;br&gt;&#xA;तत्समाख्ययात्र(त्रापि) तेजो ऽबन्नात्मैवाजा प्रतिपत्तव्या ।&lt;br&gt;&#xA;तस्याश्चतुर्विधभूतग्रामोपादानभूताया बहुप्रजाजननीत्वं जडत्वेन भोग्यत्वं च उपपन्नमिति ।&lt;br&gt;&#xA;अत्र दूषणमाह अजामिति&lt;br&gt;&#xA;अजामेकामिति प्राह श्रुतिरेतां यदा तदा ।&lt;br&gt;&#xA;को दोषः &amp;hellip;  (अनुव्याख्यानम्)१,४.४७च्ए&lt;br&gt;&#xA;न्यायसुधा-&lt;br&gt;&#xA;यद्यत्र मन्त्रे परिणामि जडं तेजोबन्नलक्षणं प्रतिपाद्यमङ्गीक्रियते ।&lt;br&gt;&#xA;तर्ह्यजामेकामिति श्रुतिरेतां प्रकृतिं प्राहेति पक्षो यदा तदा को दोषो ऽस्ति ।&lt;br&gt;&#xA;न को ऽपीति ।&lt;br&gt;&#xA;&lt;em&gt;४,२४६&lt;/em&gt;&lt;br&gt;&#xA;ननु कथं नास्ति ।&lt;br&gt;&#xA;ईक्षतेर्नाशब्दमित्युक्ताशब्दतासिद्धेर्विद्यमानत्वादिति चेत् (न) तस्यास्माभिरन्यथाव्याख्यातत्वादित्याशयेनोक्तम् सर्वथेति&lt;br&gt;&#xA;&amp;hellip; सर्वथैवास्ति परिणामि जडं यदि  (अनुव्याख्यानम्)१,४.४७एफ़्&lt;br&gt;&#xA;न्यायसुधा-&lt;br&gt;&#xA;अपरिहार्य इत्यर्थः ।&lt;br&gt;&#xA;इदमत्राकूतम् ।&lt;br&gt;&#xA;जगत्कारणत्वेन खल्वत्राजा प्रतीयते ।&lt;br&gt;&#xA;सा ब्रह्मवादिना ब्रह्मतया समर्थनीया ।&lt;br&gt;&#xA;तेजो ऽबन्नात्म(क)तया तु समर्थने प्रधानरूपापि कुतो नाङ्गीकरणीया ।&lt;br&gt;&#xA;लक्षणातिव्याप्तेस्तुल्यत्वादिति ।&lt;br&gt;&#xA;तेजो ऽबन्नान्यपि परमेश्वराधीनानि ।&lt;br&gt;&#xA;अतो तत्रातिव्याप्तिरिति न चेत् ।&lt;br&gt;&#xA;एवं तर्हि किं मन्त्रस्य प्रकृतिपरत्वनिराकरणेन ।&lt;br&gt;&#xA;किन्तु प्रकृतिपरत्वमङ्गीकृत्यैव’यो योनिमधितिष्ठत्येकः’ इत्यादिवाक्यबलेनेश्वराधीनत्वमेवोपपादनीयम् ।&lt;br&gt;&#xA;&lt;em&gt;४,२४७&lt;/em&gt;&lt;br&gt;&#xA;किञ्च तेजो ऽबन्नादिषु न तावदजाशब्दो रूढः ।&lt;br&gt;&#xA;नापि यौगिकः ।&lt;br&gt;&#xA;तत्तेजो ऽसृजतेत्यादिश्रुतेरजननासम्भवात् ।&lt;br&gt;&#xA;नच स्त्रीलिङ्गत्वमुपपद्यते ।&lt;br&gt;&#xA;नाप्येकवचनम् ।&lt;br&gt;&#xA;त्रिवृत्करणादिति चेन्न ।&lt;br&gt;&#xA;अथ मन्येत तेजो ऽबन्नापादानं जडमनादिद्रव्यं किमप्येकमस्ति ।&lt;br&gt;&#xA;तत्कार्यत्वादुपचारादजादिशब्दोपपत्तिरिति ।&lt;br&gt;&#xA;तर्हि तदेवात्र प्रतिपाद्यमस्तु, शब्दानां मुख्यवृत्तिलाभात् ।&lt;br&gt;&#xA;अस्त्विति चेत्तर्हि प्रकृतिरत्र प्रतिपाद्येति वदता पूर्वपक्षिणा किमपराद्धम् ।&lt;br&gt;&#xA;तल्लक्षणत्वात्प्रकृतेः ।&lt;br&gt;&#xA;नाममात्रे विवादायोगाच्च, तदिदमुक्तमजामेकामिति ।&lt;br&gt;&#xA;&lt;em&gt;४,२४९&lt;/em&gt;&lt;br&gt;&#xA;नन्वत्रोत्तरमुक्तं कल्पनोपदेशादिति ।&lt;br&gt;&#xA;यथा (हि) मधुविद्यादावादित्यादीनां मध्वादित्वेन कल्पना क्रियते, एवमत्रापि तेजो ऽबन्नानामजादिकल्पनोपदेशादविरोध इति ।&lt;br&gt;&#xA;एतदयुक्तम् ।&lt;br&gt;&#xA;कल्पनायाः प्रयोजनाभावात् ।&lt;br&gt;&#xA;नहीदं पामर(जन)मनोरञ्जनार्थं काव्यम् ।&lt;br&gt;&#xA;अत एव दृष्टान्तो ऽपि निरस्तः ।&lt;br&gt;&#xA;कश्चिज्ज्योतिरुपक्रमेत्येतदन्यथा व्याचष्टे ।&lt;br&gt;&#xA;ज्योतिर्ब्रह्म ।&lt;br&gt;&#xA;तदुपक्रमा तत्कारणैवेयमजा न स्वतन्त्रेति ।&lt;br&gt;&#xA;तस्य प्रथमसूत्रं व्यर्थम् ।&lt;br&gt;&#xA;अनेनैव चरितार्थत्वात् ।&lt;br&gt;&#xA;किञ्च तदधीनत्वादि(त्यने)नैव प्रधानस्य ज्योतिरुपक्रमत्वं प्रतिपादितम् ।&lt;br&gt;&#xA;प्रतिपादनीयं च साङ्खयपरीक्षायामपि ।&lt;br&gt;&#xA;अस्याः श्रुतेः प्रधानपरत्वे(ऽपि) न दोष इत्ययुक्तं’तत्तु समन्वयात्’ इत्यवधारणानुपपत्तेरिति चेत् न, तेजो ऽबन्नपरत्वे ऽपि तदनिस्तारात् ।&lt;br&gt;&#xA;&lt;em&gt;४,३५४&lt;/em&gt;&lt;br&gt;&#xA;अस्तु परस्यैवम् ।&lt;br&gt;&#xA;भवतां तु कथं न दोष इत्यत आह अस्माकमिति&lt;br&gt;&#xA;अस्माकं परममुख्यार्थो भगवानेक एव तु ।&lt;br&gt;&#xA;मुख्यमात्रतया रूढं सर्वमभ्युपगम्यते  (अनुव्याख्यानम्)१,४.४८&lt;br&gt;&#xA;सर्वेषामपि शब्दानां गौण्याद्यं तदयोगतः  (अनुव्याख्यानम्)१,४.४९अब्&lt;br&gt;&#xA;न्यायसुधा-&lt;br&gt;&#xA;अस्माकं तु मते तत्तु समन्वयादित्यवधारणस्यायमर्थः सर्वेषामपि शब्दानां भगवानेक एव परममुख्यार्थो नान्य इति ।&lt;br&gt;&#xA;अतो रूढं, यस्य शब्दस्य यदर्थतया प्रसिद्धं, तदपि सर्वं तन्मुख्यार्थमात्रतयाभ्युपगम्यते ।&lt;br&gt;&#xA;मुख्यायोगे गौणाद्यपि ।&lt;br&gt;&#xA;एवं चाजादिशब्दाः परममुख्यया वृत्त्या परब्रह्मपरा मुख्यमात्रतया प्रधानस्यापि प्रतिपादका इत्यङ्गीकारे कानुपपत्तिरिति ।&lt;br&gt;&#xA;नन्वेवं तर्हि सौत्रमवधारणं किमिति परममुख्यार्थान्तरव्यावृत्त्यर्थं व्याख्यायते ।&lt;br&gt;&#xA;वाच्यान्तरमात्रव्यावृत्त्यर्थं कुतो न व्याख्यातव्यम् ।&lt;br&gt;&#xA;न चोक्तप्रयोजनानुपपत्तिः ।&lt;br&gt;&#xA;अमुख्यया वृत्त्या सङ्केतमात्रेण वा तदुपपत्तेरिति चेन्न ।&lt;br&gt;&#xA;सूत्रकारेणैव ग्रन्थान्तरे वैदिकानां शब्दानामुक्तविधानेकार्थत्वस्याभ्युपगतत्वादित्याह अर्थद्वयमिति&lt;br&gt;&#xA;तदेव पठति कार्याणामिति&lt;br&gt;&#xA;कार्याणां कारणं पूर्वं वचसां वाच्यमुत्तमम् ।&lt;br&gt;&#xA;योगानां परमां सिद्धिं परमं ते पदं विदुः  (अनुव्याख्यानम्)१,४.५०&lt;br&gt;&#xA;इति &amp;hellip;  (अनुव्याख्यानम्)१,४.५१अ&lt;br&gt;&#xA;न्यायसुधा-&lt;br&gt;&#xA;वचसां वैदिकानामुत्तमं वाच्यम् ।&lt;br&gt;&#xA;तदपेक्षयान्यान्यमुख्यवाच्यानि ।&lt;br&gt;&#xA;कुत एतत् ।&lt;br&gt;&#xA;योगानां योगवृत्तीनां परमां सिद्धिम् ।&lt;br&gt;&#xA;सिद्धयन्त्यस्मिन्निति सिद्धिः ।&lt;br&gt;&#xA;इन्द्रादयस्त्वपरमसिद्धयः ।&lt;br&gt;&#xA;एतदपि कुतः ।&lt;br&gt;&#xA;कार्याणां महदादीनां पूर्वं मुख्यं कारणम् ।&lt;br&gt;&#xA;प्रकृत्यादीनि त्वमुख्यकारणानि ।&lt;br&gt;&#xA;पदं स्वरूपम् ।&lt;br&gt;&#xA;तस्मात्परमं विदुः ।&lt;br&gt;&#xA;यद्यपि रूढिरविलम्बेनार्थप्रत्यायकतामात्रेणबलवती ।&lt;br&gt;&#xA;तथापि विशेषज्ञानहेतुत्वाद्योग एव बलीयानिति मत्वा स एव गृहीतः ।&lt;br&gt;&#xA;तत्र साक्षादर्थद्वयस्यानुक्तत्वे ऽप्युत्तमं वाच्यमिति विशेषणाद्वाच्यान्तरसद्भावो ऽवगम्यते ।&lt;br&gt;&#xA;अत एव प्रागभिप्रेत्येत्युक्तम् ।&lt;br&gt;&#xA;&lt;em&gt;४,२५६&lt;/em&gt;&lt;br&gt;&#xA;वैदिकानां शब्दानामुभयार्थत्वे प्रमाणान्तरमाह बुद्धाविति&lt;br&gt;&#xA;&amp;hellip; बुद्धौ समारोहादुभयोर्योगरूढयोः ।&lt;br&gt;&#xA;त्यागे च कारणाभावादुभयार्थत्वमिष्यते  (अनुव्याख्यानम्)१,४.५१अद्&lt;br&gt;&#xA;न्यायसुधा-&lt;br&gt;&#xA;योग इति योगवृत्तिविषयः परमेश्वरः ।&lt;br&gt;&#xA;रूढः प्रसिद्धः प्रकृत्यादिः ।&lt;br&gt;&#xA;अयमर्थः ।&lt;br&gt;&#xA;अस्ति तावद्विदितपदपदार्थसङ्गतेरधिगतशाब्दन्यायस्याजादिशब्दश्रवणे ब्रह्मण इव प्रधानस्यापि बुद्धावारोहः, धियां च (तु) स्वत एव&lt;br&gt;&#xA;प्रामाण्यम् ।&lt;br&gt;&#xA;अप्रामाण्यं तु बाधकाधीनमित्युपपादितं प्रथमसूत्रे ।&lt;br&gt;&#xA;नचात्रार्थद्वययाभ्युपगमे बाधकमस्ति ।&lt;br&gt;&#xA;येन बुद्धावारूढमपि त्यज्येत ।&lt;br&gt;&#xA;अतो निरपवादप्रतीतिबलात्सर्वेषामपि शब्दानामुभयार्थत्वमेष्यव्यमिति ।&lt;br&gt;&#xA;एतदेव विवृणोति विपरीतेति&lt;br&gt;&#xA;विपरीतप्रमाभावे पूर्वारोहस्तु कारणम् ।&lt;br&gt;&#xA;सा भवेद् यत्र स व्यर्थः पूर्वारोहो भ्रमो यथा  (अनुव्याख्यानम्)१,४.५२अद्&lt;br&gt;&#xA;न्यायसुधा-&lt;br&gt;&#xA;कारणं स्वीकारस्येति शेषः ।&lt;br&gt;&#xA;सा विपरीतप्रमा ।&lt;br&gt;&#xA;स स्वीकारकारणत्वेनोक्तो ऽपि पूर्वारोहः, व्यर्थः, स्वीकारकारणं न भवति ।&lt;br&gt;&#xA;भ्रमो यथेति ।&lt;br&gt;&#xA;प्रसिद्धशुक्तिरजतादिविपर्ययो यथेत्यर्थः ।&lt;br&gt;&#xA;यद्वा ।&lt;br&gt;&#xA;अजादिपदानि द्वयर्थानि बाधकविधुरायां बुद्धौ तथा रूढत्वादिति प्रतिज्ञाहेतू कथितौ ।&lt;br&gt;&#xA;अनेनान्वयव्यतिरेकाभ्यां व्याप्तिमाचष्टे ।&lt;br&gt;&#xA;तत्र पूर्वार्धे यथा स्तम्भादिप्रत्यय इति दृष्टान्तोक्तिरपि द्रष्टव्या ।&lt;br&gt;&#xA;नन्वत्राजायाः कारणत्वमुच्यते ।&lt;br&gt;&#xA;तच्च ब्रह्मलक्षणत्वेनोक्तमित्यतो बाधकाद् बुद्धावारूढमपि प्रधानं त्याज्यमिति चेन्न ।&lt;br&gt;&#xA;निमित्तमात्रत्वस्य ब्रह्मलक्षणत्वेन जगदुपादानत्वस्य प्रधाने ऽपि सत्त्वादय तदर्थत्वोपपत्तेरित्याशयवानुपसंहरति अत इति&lt;br&gt;&#xA;अतो जगदुपादानं प्रधानं वक्ति सा श्रुतिः  (अनुव्याख्यानम्)१,४.५२एफ़्&lt;br&gt;&#xA;न्यायसुधा-&lt;br&gt;&#xA;व्यास(३)&lt;br&gt;&#xA;सङ्खयोपसङ्ग्रहात्’ इत्येतदपि प्रधानस्याश(शा)ब्दत्वप्रतिपादनार्थतया वयाचक्षते (शां.भा) ।&lt;br&gt;&#xA;तथाहि ।&lt;br&gt;&#xA;‘यस्मिन्पञ्चपञ्चजना इति पञ्चसङ्खयाविषयापरा पञ्चसङ्खया श्रूयते ।&lt;br&gt;&#xA;पञ्चशब्दद्वयदशर्नात् ।&lt;br&gt;&#xA;न एते पञ्चपञ्चकाः पञ्चविंशतिः सम्पद्यते ।&lt;br&gt;&#xA;तथाच श्रुतिप्रसिद्धया पञ्चविंशतिसङ्खयया तेषां स्मृतिप्रसिद्धानां पञ्चविंशतितत्त्वानामुपसङ्ग्रहात्प्राप्तं श्रुतिमत्त्वं प्रधानादीनां इत्यत्रोच्यते ।&lt;br&gt;&#xA;न सङ्खयोपसङ्ग्रहादपि प्रधानादीनां श्रुतिमत्त्वप्रतयाशा कर्तव्या ।&lt;br&gt;&#xA;कस्मात् ।&lt;br&gt;&#xA;नानाभावात् ।&lt;br&gt;&#xA;नाना ह्येतानि पञ्चविंशतितत्त्वानि नैषां पञ्चशः पञ्चशः साधारणो धर्मो ऽस्ति ।&lt;br&gt;&#xA;येन पञ्चविंशतेरन्तराले पञ्च पञ्च सङ्खया निवेशेरन् ।&lt;br&gt;&#xA;न ह्येकं निबन्धनमन्तरेण नानाभूतेषु द्वित्वादिकाः सङ्खया निविशन्ते ।&lt;br&gt;&#xA;अतिरेकाच्च ।&lt;br&gt;&#xA;अतिरेको हि भवत्यात्माकाशाभ्यां पञ्चविंशतिसङ्खयायाः ।&lt;br&gt;&#xA;आत्मनो हि पञ्चविंशतावन्तर्भावे यस्मिन्नित्यधिकरणत्वोक्तिविरोधः ।&lt;br&gt;&#xA;आकाशस्यापि पृथगुक्तिविरोधः ।&lt;br&gt;&#xA;किं पञ्चविंशतितत्त्वप्रक्रिया सर्वथाप्रामाणिकीत्यभिप्रायः ।&lt;br&gt;&#xA;उतैतद्वाक्यं तत्परं न भवतीति ।&lt;br&gt;&#xA;पक्षद्वयमप्यनुपपन्नमित्याह यत्तदिति&lt;br&gt;&#xA;&lt;em&gt;४,२६२&lt;/em&gt;&lt;br&gt;&#xA;यत्तत् त्रिगुणमव्यक्तं नित्यं सदसदात्मकम् ।&lt;br&gt;&#xA;प्रधानं प्रकृतिं प्राहुरविशेषं विशेषवत्  (अनुव्याख्यानम्)१,४.५३&lt;br&gt;&#xA;न्यायसुधा-&lt;br&gt;&#xA;सदसात्मकं कार्यकारणात्मकम् ।&lt;br&gt;&#xA;अविशेषत्वादकार्यत्वात्प्रधानं विशेषवत्त्वात्कार्यत्वात्प्रकृतिं प्राहुः ।&lt;br&gt;&#xA;विशेषवदित्यस्य विवरणम् पञ्चभिरिति&lt;br&gt;&#xA;पञ्चभिः पञ्चभिर्ब्रह्म चतुर्भिर्दशभिस्तथा ।&lt;br&gt;&#xA;एतच्चतुर्विंशतिकं गणं प्राधानिकं विदुः  (अनुव्याख्यानम्)१,४.५४&lt;br&gt;&#xA;इति भागवते प्राह विद्याधीशः स्वयं प्रभुः  (अनुव्याख्यानम्)१,४.५५अब्&lt;br&gt;&#xA;न्यायसुधा-&lt;br&gt;&#xA;पञ्चभिः महाभूतैः पञ्चभिस्तन्मात्राभिः चतुर्भिर्महदहङ्कारमनोबुद्धिभिः दशभिरिन्द्रियैश्च ब्रह्म पूरितम् ।&lt;br&gt;&#xA;‘एतच्चतुर्विंशतिकं गणं प्रधानकार्यं विदुः इति सूत्रकृतैव ग्रन्थान्तरे पञ्चविंशतितत्त्वानां प्रतिपादितत्वान्न तावदाद्यः कल्पः ।&lt;br&gt;&#xA;अनुवादो ऽयमिति चेत् ।&lt;br&gt;&#xA;किं प्रमितस्योत कल्पितस्य ।&lt;br&gt;&#xA;आद्य तत्प्रमाणैरेव सिद्धिस्तत्त्वानाम् ।&lt;br&gt;&#xA;न द्वितीयः वैयर्थ्यात् ।&lt;br&gt;&#xA;दूषणार्थमिति चेन्न ।&lt;br&gt;&#xA;तदभावात् ।&lt;br&gt;&#xA;नहि ग्रन्थान्तरे अनुवादो ग्रन्थान्तरे दूषणमिति सम्भवति ।&lt;br&gt;&#xA;न द्वितीयः ।&lt;br&gt;&#xA;विरोधाभावात् ।&lt;br&gt;&#xA;&lt;em&gt;४,२६९&lt;/em&gt;&lt;br&gt;&#xA;यदुक्तं नानाभावादिति तदसत् ।&lt;br&gt;&#xA;सूत्रकारस्यापि सङ्ग्राहकाभावेन पञ्चभिरित्याद्युक्त्यनुपपत्तिप्रसङ्गात् ।&lt;br&gt;&#xA;अथ तत्र भूतत्वादिति सङ्ग्राहकाणि सन्ति इति चेत् तर्हि तान्येव भूतत्वतन्मात्रत्वज्ञानेन्द्रियस्वकर्मेन्द्रियत्वतदितरत्वानि (च)श्रुतावपि&lt;br&gt;&#xA;सन्तीति समानम् ।&lt;br&gt;&#xA;न चायमस्ति नियमो ऽन्तराले सङ्ग्राहकेण विना न सङ्खयानिवेशो ऽस्तीति ।&lt;br&gt;&#xA;‘पञ्च सप्त च वर्षाणि न ववर्ष शतक्रतुःऽ,’व्रतमेतदनुष्ठेयं वर्षाणि नव पञ्च च’ इत्यादौ व्यभिचारात् ।&lt;br&gt;&#xA;यदप्यतिरेकाच्चेति ।&lt;br&gt;&#xA;तदप्यसत् ।&lt;br&gt;&#xA;पातञ्जलैरीश्वरस्याङ्गीकृतत्वात् ।&lt;br&gt;&#xA;आकाशश्चेत्याकाशाद्या इति व्याख्यानोपपत्तेः ।&lt;br&gt;&#xA;&lt;em&gt;४,२७२&lt;/em&gt;&lt;br&gt;&#xA;किञ्चेदं वाक्यं पञ्चविंशतितत्त्वसिद्धये साङ्खयेन स्वशास्त्रे गृहीतत्वाद्वा शङ्कितं सम्भावितत्वाद्वा ।&lt;br&gt;&#xA;न द्वावपि सम्भवतः ।&lt;br&gt;&#xA;पञ्च पञ्चजना इत्यस्य पञ्चविंशत्यप्रत्यायकत्वात् ।&lt;br&gt;&#xA;पञ्चजना इतयस्य समासत्वे हि द्वितीयः पञ्चशब्दो न तावत्पञ्चशब्देन सम्बद्धयते ।&lt;br&gt;&#xA;विशेषणस्यापेसर्जनेन सम्बन्धायोगात् ।&lt;br&gt;&#xA;नापि जनशब्देन ।&lt;br&gt;&#xA;पञ्चजनाः कतीत्याकाङ्क्षानुदयेन विशेषणायोगात् ।&lt;br&gt;&#xA;असमासत्वे ऽपि न तावत्पञ्चशब्देन सम्बन्धः ।&lt;br&gt;&#xA;एकार्थयोर्विशेषणविशेष्यभावानुपपत्तेः ।&lt;br&gt;&#xA;नापि जनशब्देन ।&lt;br&gt;&#xA;निराकाङ्क्षत्वात् ।&lt;br&gt;&#xA;कथञ्चिदाकाङ्क्षायामपि दशत्वस्य प्राप्तेः ।&lt;br&gt;&#xA;&lt;em&gt;४,२७९&lt;/em&gt;&lt;br&gt;&#xA;ननु पञ्चजना इति समाहारद्विगुः ।&lt;br&gt;&#xA;तस्य पञ्चेति विशेषणे पञ्चविंशतिः सम्पद्यते ।&lt;br&gt;&#xA;यथा पञ्चपञ्च(फ)पूल्यं इत्युक्ते पञ्चविंशतिपूल्योलभ्यन्त इति ।&lt;br&gt;&#xA;मैवम् ।&lt;br&gt;&#xA;तथा सति पुंलिङ्गानुपपत्तेरित्यलम् ।&lt;br&gt;&#xA;कारणत्वेनेत्यादिसूत्राणामपव्याख्यानं स्फुटदूषणमिति न दूषितम् ।&lt;br&gt;&#xA;&lt;em&gt;४,२८३&lt;/em&gt;&lt;br&gt;&#xA;प्रकृतिश्चेत्येतद(त्य)धिकरणं ब्रह्मणो जगदुपादानताप्रतिपादनार्थमिति व्याचक्षते ।&lt;br&gt;&#xA;तथाहि ।&lt;br&gt;&#xA;जन्माद्यस्य यत इति जगत्कारणं ब्रह्मेत्युक्तम् ।&lt;br&gt;&#xA;तत्र संशयः किमुपादानत्वेनोत निमित्तत्वेनेति ।&lt;br&gt;&#xA;‘स ईक्षाञ्चक्रे स प्राणमसृजत’ इतीक्षापूर्वककर्तृत्वश्रवणादिना केवलं निमित्तत्वेनैवेति प्राप्ते ऽभिधीयते’प्रकृतिश्च&lt;br&gt;&#xA;पतिज्ञादृष्टान्तानुपरोधात्’ ।&lt;br&gt;&#xA;न केवलं निमित्तकारणमेव ब्रह्म ।&lt;br&gt;&#xA;किन्तु प्रकृतिः उपादानं च ।&lt;br&gt;&#xA;कुतः, प्रतिज्ञादृष्टान्तानुपरोधात् ।&lt;br&gt;&#xA;एवं हि प्रतिज्ञादृष्टान्तौ नोपरुध्येते ।&lt;br&gt;&#xA;‘येनाश्रुतं श्रुतं भवति’ इति ब्रह्मविज्ञानेन सर्वविज्ञानं प्रतिज्ञातम् ।&lt;br&gt;&#xA;तच्चोपादानत्व एवोपपद्यते ।&lt;br&gt;&#xA;कार्यस्योपादानाव्यतिरेकात् ।&lt;br&gt;&#xA;नहि निमित्तकारणाव्यतिरेकः कार्यस्यास्ति ।&lt;br&gt;&#xA;तक्ष्णः प्रासादव्यतिरेकदर्शनात् ।&lt;br&gt;&#xA;दृष्टान्ताश्च’यथा सोम्यैकेन मृत्पिण्डेन’ इत्यादय उपादानगोचरा आम्नायन्ते ।&lt;br&gt;&#xA;‘यतो वा इमानि भूतानि’ इति पञ्चमी चोपादानत्वं गमयतीति ।&lt;br&gt;&#xA;जनिकर्तुः प्रकृतिरिति विशेषस्मरणात् ।&lt;br&gt;&#xA;‘अभिध्योपदेशाच्चऽ‘सो ऽकामयत बहु स्यां प्रजायेय’ इत्यभिधानपूर्वकबुहभवनोपदेशाच्च निमित्तत्वमुपादानत्वं च गम्यते ।&lt;br&gt;&#xA;‘साक्षाच्चोभयाम्नानात्’ ।&lt;br&gt;&#xA;इतश्चोपादानं ब्रह्म ।&lt;br&gt;&#xA;‘सर्वाणि ह वा इमानि भूतान्याकाशादेव समुत्पद्यन्ते आकाशं प्रत्यस्तं यन्ति’ इति साक्षाद्ब्रह्मैव कारणमुपादायोभयोः&lt;br&gt;&#xA;प्रभवप्रलययोराम्नानात् ।&lt;br&gt;&#xA;यद्धि यस्मात्प्रभवति यस्मिंश्च लीयते तत्तस्योपादानं प्रसिद्धम् ।&lt;br&gt;&#xA;यथा व्रीह्यादीनां पृथिवी(ति) ।&lt;br&gt;&#xA;प्रत्यस्तमयश्च नोपादानादन्यत्र कार्यस्य दृष्टः ।&lt;br&gt;&#xA;‘आत्मकृतेः परिणामात्’ तदात्मानं स्वयमकुरुतेत्यात्मनः कर्मत्वकर्तृत्वश्रवणा(व्यपदेशा)च्चोपादनं ब्रह्म ।&lt;br&gt;&#xA;कथं पुनः पूर्वसिद्धस्य क्रियमाणत्वम् ।&lt;br&gt;&#xA;परिणामात् ।&lt;br&gt;&#xA;पूर्वसिद्धो ऽप्यात्मा विकारात्मना विशेषेणात्मानं परिणामयामासेति ह्युपपन्नम् ।&lt;br&gt;&#xA;परिणामादिति वा पृथक् सूत्रम् ।&lt;br&gt;&#xA;सच्च त्यच्चाभवदित्यादिना ब्रह्मण एव विकारात्मना परिणामः सामानाधिकरण्येनाम्नायते ।&lt;br&gt;&#xA;अतश्चोपादानं ब्रह्म ।&lt;br&gt;&#xA;‘योनिश्च हि गीयते ।&lt;br&gt;&#xA;ऽ‘यद्भूतयोनिम्’ इति योनिश्च ब्रह्म गीयते ।&lt;br&gt;&#xA;योनिशब्दश्चोपादानवचनः समधिगतो लोके ।&lt;br&gt;&#xA;अतश्चोपादानं ब्रह्मेति ।&lt;br&gt;&#xA;&lt;em&gt;४,२८४&lt;/em&gt;&lt;br&gt;&#xA;तदेतन्निराकरोति नचेति&lt;br&gt;&#xA;नच प्रकृतिशब्देन ब्रह्मोपादानमुच्यते  (अनुव्याख्यानम्)१,४.५५च्द्&lt;br&gt;&#xA;&lt;em&gt;४,२८८&lt;/em&gt;&lt;br&gt;&#xA;न्यायसुधा-&lt;br&gt;&#xA;कुतो नोच्यत इति चेत् ।&lt;br&gt;&#xA;प्रमाणान्तराविरुद्धो हि सूत्रार्थो वर्णनीयः ।&lt;br&gt;&#xA;उपादानत्वं च ब्रह्मणः श्रुत्यादिविरुद्धम् ।&lt;br&gt;&#xA;परिणामिकारणं ह्युपादानमुच्यते ।&lt;br&gt;&#xA;यथा घटरुचकादीनां मृत्सुवर्णादि ।&lt;br&gt;&#xA;ब्रह्मणश्च स्वरूपान्तरापत्तिलक्षणो विकारापरपर्यायः परिणामो निषिद्धयते श्रुत्यादाविति कथं सूत्रार्थतया वक्तुं शक्यत इत्याह अविकार इति&lt;br&gt;&#xA;&lt;em&gt;४,२८९&lt;/em&gt;&lt;br&gt;&#xA;अविकारः सदा शुद्धो नित्य आत्मा सदा हरिः ।&lt;br&gt;&#xA;सदैकरूपविज्ञानबल आनन्दरूपकः  (अनुव्याख्यानम्)१,४.५६&lt;br&gt;&#xA;निर्विकारो ऽक्षरः शुद्धो निरातङ्को ऽजरो ऽमरः ।&lt;br&gt;&#xA;अविश्वो विश्वकर्ताजो यः परः सो ऽभिधीयते  (अनुव्याख्यानम्)१,४.५७&lt;br&gt;&#xA;निर्विकारमनौपम्यं सदैकरसमक्षयम् ।&lt;br&gt;&#xA;ब्रह्मेति परमात्मेति यं विदुर्वैदिका जनाः  (अनुव्याख्यानम्)१,४.५८&lt;br&gt;&#xA;इति श्रुतिपुराणोक्तया न विकारी जनार्दनः  (अनुव्याख्यानम्)१,४.५९अब्&lt;br&gt;&#xA;न्यायसुधा-&lt;br&gt;&#xA;सदाशब्दद्वयस्याविकारः शुद्ध इत्याभ्यां सम्बन्धः ।&lt;br&gt;&#xA;विकारो द्वेधा भवति ।&lt;br&gt;&#xA;धर्मिणो धर्मस्य चेति ।&lt;br&gt;&#xA;तत्राविकारःसदेत्याद्यस्य निषेधः ।&lt;br&gt;&#xA;सदैकरूपेति द्वितीयस्य ।&lt;br&gt;&#xA;एकरूपे निर्विकारे विज्ञानबले यस्यासौ तथोक्तः ।&lt;br&gt;&#xA;उपमाविषय औपम्यम् ।&lt;br&gt;&#xA;न औपम्यम् अनौपम्यम् ।&lt;br&gt;&#xA;एकरसं स्वगतभेदवर्जितम् ।&lt;br&gt;&#xA;प्रधानानन्दात्मकं वा ।&lt;br&gt;&#xA;न विकारीति गम्यत इति शेषः ।&lt;br&gt;&#xA;&lt;em&gt;४,२९०&lt;/em&gt;&lt;br&gt;&#xA;युक्तिविरुद्धं च ब्रह्मणो विकारित्वमिति वक्तुं विकारप्रकारांस्तावदाह पराधीनेति&lt;br&gt;&#xA;पराधीनविशेषाप्तिरनिवर्त्यान्यथाभवः  (अनुव्याख्यानम्)१,४.५९च्द्&lt;br&gt;&#xA;क्षीरादिवद् विकारः स्यान् &amp;hellip;  (अनुव्याख्यानम्)१,४.६०अब्&lt;br&gt;&#xA;&lt;em&gt;४,२९१&lt;/em&gt;&lt;br&gt;&#xA;न्यायसुधा-&lt;br&gt;&#xA;विकारस्तावद् द्विविधो भवति ।&lt;br&gt;&#xA;विशेषाप्तिर्विशेषिपरिवतर्(वृत्ति)श्चेति ।&lt;br&gt;&#xA;तत्र विशेषाप्तिर्नाम धर्मिणस्तदवस्थ्ये सति धर्ममात्रपरिवृत्तिः ।&lt;br&gt;&#xA;विशेषिपरिवर्तवृत्तिस्तु धर्मिस्वरपूस्यैव परिणामः ।&lt;br&gt;&#xA;द्विविधो ऽप्ययं पराधीनो भवति ।&lt;br&gt;&#xA;प्रत्येकं च द्वेधा ।&lt;br&gt;&#xA;अनिवर्त्यो ऽन्यथाभावो निवर्त्यश्चेति ।&lt;br&gt;&#xA;अत्रैकैकप्रकारानुक्तिः स्फुटत्वादिति ज्ञातव्यम् ।&lt;br&gt;&#xA;अन्यथा वाक्यस्यासामञ्जस्यं स्यात् ।&lt;br&gt;&#xA;क्षीरादिवदिति चतुर्णामुदाहरणम् ।&lt;br&gt;&#xA;क्षीरादीनामिव दधित्वाद्यापत्तिरित्यर्थः ।&lt;br&gt;&#xA;&lt;em&gt;४,२९२&lt;/em&gt;&lt;br&gt;&#xA;तत्रानिवर्त्यविशेषाप्तिर्यथा ।&lt;br&gt;&#xA;श्यामस्य फलस्य पीतत्वापत्तिः ।&lt;br&gt;&#xA;तत्र हि धर्मिणस्तादवस्थ्यं पीतत्वे ऽपि फलव्यवहारानिवृत्तेः ।&lt;br&gt;&#xA;केवलं श्यामत्वापगमेन पीतत्वमुत्पन्नं सौरातपादिवशान्न निर्निमित्तम् ।&lt;br&gt;&#xA;नच पुनर्निवर्तते ।&lt;br&gt;&#xA;निवर्त्यविशेषाप्तिर्यथा ।&lt;br&gt;&#xA;कुण्डलाद्याकारस्य सुवर्णस्य कटकादित्वापत्तिः ।&lt;br&gt;&#xA;अत्रापि हि धर्मिणस्तादवस्थ्यम् ।&lt;br&gt;&#xA;कटक(कादि०त्वापन्ने ऽपि सुवर्णव्यवहारदर्शनात् ।&lt;br&gt;&#xA;परं कुण्डलत्वापायेन स्वर्णकाराद्यधीनकटकभावो जातः ।&lt;br&gt;&#xA;निवर्त्यश्चासौ ।&lt;br&gt;&#xA;पुनः कुण्डलीकर्तुं शक्यत्वात् ।&lt;br&gt;&#xA;&lt;em&gt;४,२९३&lt;/em&gt;&lt;br&gt;&#xA;अनिवर्त्यो विशेषिपरिवर्तो यथा ।&lt;br&gt;&#xA;क्षीरस्य दधिभावः ।&lt;br&gt;&#xA;अत्र हि न धमिर्णस्तादवस्थ्यम् ।&lt;br&gt;&#xA;दधित्वापत्तौ क्षीरव्यवहारानुपलम्भात् ।&lt;br&gt;&#xA;किन्तु धर्मिभूतं क्षीरमेव आतञ्चनादिवशाद्दधिभूतम् ।&lt;br&gt;&#xA;नच दधिभावनिवृत्त्या क्षीरं भवति ।&lt;br&gt;&#xA;निवर्त्यो धर्मिपरिवर्तो यथा ।&lt;br&gt;&#xA;शुल्बस्य तारत्वम् ।&lt;br&gt;&#xA;अत्रापि न धर्मिणस्तादवस्थ्यज्ञ् ।&lt;br&gt;&#xA;तारतायां शुल्बव्यवहारानुपलब्धेः ।&lt;br&gt;&#xA;किं नामौषध्य(धा)धीनतया शुल्बमेव तारं संवृत्तम् ।&lt;br&gt;&#xA;प्रबलौषधिबलात्तारतानिवृत्त्या शुल्बं च सम्पद्यते ।&lt;br&gt;&#xA;नच पञ्चमी विधा दृष्टा, (सम्भाविता) श्रुता वेति ।&lt;br&gt;&#xA;&lt;em&gt;४,२९४&lt;/em&gt;&lt;br&gt;&#xA;किमतो यद्येवम्भूतो विकार इत्यत आह नैवेति&lt;br&gt;&#xA;&amp;hellip; नैव स स्याद्धरेः क्वचित्  (अनुव्याख्यानम्)१,४.६०ब्&lt;br&gt;&#xA;न्यायसुधा-&lt;br&gt;&#xA;क्वचिदिति निमित्तसप्तमी ।&lt;br&gt;&#xA;अयमाशयः ।&lt;br&gt;&#xA;सकलो ऽपि खलु विकारः पराधीनो भवतीति निदर्शितम् ।&lt;br&gt;&#xA;नचैवमेवासौ क्वापि दृष्टः ।&lt;br&gt;&#xA;तथात्वे वा सर्वदा स्यात् ।&lt;br&gt;&#xA;नच ब्रह्मणो विकारनिमित्तं किञ्चिदस्ति ।&lt;br&gt;&#xA;‘सदेव सोम्य’ इति प्राक् सृष्टेवर्स्त्वन्तरनिषेधात् ।&lt;br&gt;&#xA;नच कालादिकमपि परेण प्रलये ऽभ्युपगतम् ।&lt;br&gt;&#xA;अभ्युपगमे ऽपि पराधीनताऽपत्तेश्च ।&lt;br&gt;&#xA;अस्तु जडेषु पराधीनो विकारः ।&lt;br&gt;&#xA;चेतनं ब्रह्म तु स्वेच्छयैव जगादाकारेण विक्रियते ।&lt;br&gt;&#xA;‘तदात्मानं स्वयमकुरुत’ इत्यादिश्रुतेरिति चेन्न ।&lt;br&gt;&#xA;प्रेक्षावतस्तस्य नानाविधानार्थरूपप्रपञ्चीभवनेच्छाया एवानुपपत्तेः ।&lt;br&gt;&#xA;न ह्युन्मत्तो ऽप्यात्मनो ऽनर्थरूपतामिच्छति ।&lt;br&gt;&#xA;दूरे प्रेक्षावान् ।&lt;br&gt;&#xA;नच प्रपञ्चस्यानर्थरूपतां न जानाति ब्रह्म ।&lt;br&gt;&#xA;असर्वज्ञतापातात् ।&lt;br&gt;&#xA;नायं प्रपञ्चो ब्रह्मणो ऽनर्थरूप इति चेन्न ।&lt;br&gt;&#xA;दुःखादिरूपेण परिणतस्य न दुःखादिरूपता इत्यस्य व्याहतत्वात् ।&lt;br&gt;&#xA;नहि विवर्तवादिनामिव कल्पितो ऽयं प्रपञ्चो भवताम् ।&lt;br&gt;&#xA;सत्यत्वाभ्युपगमात् ।&lt;br&gt;&#xA;दुःखादिमत्त्वमनिष्यम्, नतु तद्रूपतेत्यभिप्राय इति चेन्न, तथा सति सुखरूपस्येष्टत्वमपि न स्यात् ।&lt;br&gt;&#xA;ततश्च न मोक्षाय प्रवर्तेत ।&lt;br&gt;&#xA;&lt;em&gt;४,२९६&lt;/em&gt;&lt;br&gt;&#xA;किञ्च ब्रह्मणो ऽनर्थाभावे कस्या(यम)नर्थ इति वक्तव्यम् ।&lt;br&gt;&#xA;जीवस्य चेति चेत् ।&lt;br&gt;&#xA;स किं ब्रह्मणो भिन्नो ऽभिन्नो वा ।&lt;br&gt;&#xA;नाद्यः ।&lt;br&gt;&#xA;अपसिद्धान्तात् ।&lt;br&gt;&#xA;द्वितीये कथं ब्रह्मणो नानर्थः ।&lt;br&gt;&#xA;भिन्नाभिन्न इति चेत्(न) अभेदेनानर्थप्रसङ्गात् ।&lt;br&gt;&#xA;निराकरिष्यते चायं पक्षः’अत एव चोपम्’ इति ।&lt;br&gt;&#xA;अपिच, चेतनस्यापि विक्रिया दृष्टादृष्टकारणायत्ता दृष्टेति कथं ब्रह्मणः स्वेच्छामात्रेण स्यात् ।&lt;br&gt;&#xA;सर्वशक्तित्वादिति चेत्(न) अनर्थीभवतः सर्वशक्तित्वानुपपत्तेः ।&lt;br&gt;&#xA;न तर्कावसेयं ब्रह्म येन दृष्टान्तानुगुण्यवैगुण्यचिन्तात्रोपयुज्यते ।&lt;br&gt;&#xA;किं नाम श्रुतिमात्रसिद्धम् ।&lt;br&gt;&#xA;श्रुतिश्चान्यानपेक्षमेव प्रपञ्चा(त)पत्तिमाचष्ट इति चेन्न ।&lt;br&gt;&#xA;तथा सति विचारशास्नानवतारप्रसङ्गात् ।&lt;br&gt;&#xA;युक्तश्चायं तर्कागोचरत्ववादो यत्र श्रुतीनामविगानं स्यात् ।&lt;br&gt;&#xA;न चैवमत्रेत्युक्तम् ।&lt;br&gt;&#xA;अतो न सामान्यतो विकारित्वं ब्रह्मणो युज्यते ।&lt;br&gt;&#xA;नापि विशेषतः ।&lt;br&gt;&#xA;&lt;em&gt;४,२९८&lt;/em&gt;&lt;br&gt;&#xA;तथाहि ।&lt;br&gt;&#xA;न तावदप्रच्युतस्वरूपस्यैव ब्रह्मणो ऽयमाकारपरिणामः प्रपञ्च इति युक्तम् ।&lt;br&gt;&#xA;अस्थूलत्वादिश्रुतिविरोधात् ।&lt;br&gt;&#xA;स्वरूपापेक्षया तदुपपत्तिरिति चेत् (न) स्वरूप एव स्थूलत्वादिजननात् ।&lt;br&gt;&#xA;नहि कुण्डलत्वानपगमेन कटकत्वं सुवर्णस्य भवति ।&lt;br&gt;&#xA;स्वभावापेक्षयास्त्विति चेन्न ।&lt;br&gt;&#xA;कालभेदेन स्थूलत्वादिभावाभाववतः’अयं स्वभावः, अयं (न) त्वस्वभावः’ इति विवेकायोगात् ।&lt;br&gt;&#xA;नहि ब्रह्मणः कारणान्तरात्प्रपचतापत्तिं मन्यसे येन सा न स्वभावः स्यात् ।&lt;br&gt;&#xA;प्रपञ्चकारतायाश्चानिवर्त्यत्वे प्रलयश्रुतिव्याकोपः स्यात् ।&lt;br&gt;&#xA;निष्प्रपञ्चब्रह्मभावापत्तिलक्षणमोक्षाभावप्रसङ्गश्च ।&lt;br&gt;&#xA;एकदेशपरिणामस्तु निराकरिष्यते ।&lt;br&gt;&#xA;नापि स्वरूपप्रच्युत्या प्रपञ्चरूपताऽपत्तिः स्थितिसमये ब्रह्माभावप्रसङ्गेन ब्रह्मज्ञानस्य निरालम्बनत्वापातात् ।&lt;br&gt;&#xA;तस्याश्चानिवर्त्यत्वे न कदापि ब्रह्मणो ऽस्तित्वमित्येषा दिक् ।&lt;br&gt;&#xA;&lt;em&gt;४,३०२&lt;/em&gt;&lt;br&gt;&#xA;अत्र कश्चित् अन्धानुगतान्ध इव प्रकृतिश्चेत्यादीनि सूत्राणि ब्रह्मणो जगदुपादानताप्रतिपादकतया व्याख्यायोक्तदूषणगणाद्भीतः&lt;br&gt;&#xA;सूत्रतात्पर्यमाह’परमसूक्ष्माचिद्रूपप्रधानशरीरं ब्रह्म’यो ऽव्यक्ते तिष्ठन्यस्याव्यक्तं शरीरम्’ इत्यादिश्रुतिसिद्धम् ।&lt;br&gt;&#xA;तथाच ब्रह्माधिष्ठितं ब्रह्मात्मकं प्रधानं जगदुपादानमिति ब्रह्मैव जगदुपादानतया(ऽङ्गीक्रि)गीयते ।&lt;br&gt;&#xA;अतो नोक्तदोषःऽ’ इति ।&lt;br&gt;&#xA;तं प्रत्याह उपादानत्वमेवेति&lt;br&gt;&#xA;अपादानत्वमेवास्य यद्युपादानतेष्यते  (अनुव्याख्यानम्)१,४.६०च्द्&lt;br&gt;&#xA;अङ्गीकृतं तत् पितृवन् &amp;hellip;  (अनुव्याख्यानम्)१,४.६१अ&lt;br&gt;&#xA;न्यायसुधा-&lt;br&gt;&#xA;एवं हि वदता पितुरिव पुत्रजन्मनि जगदुत्पत्तौ ब्रह्मणो ऽपायावधित्वलक्षणमपादानत्वमिष्यं स्यात् ।&lt;br&gt;&#xA;सर्वथा निर्विकारस्य ब्रह्मणो विकारिप्रधानशरीरकस्य तदधिष्ठातृत्वेनापादानतयोदितत्वात् ।&lt;br&gt;&#xA;एवम्भूतं चोपादानत्वम् (ब्रह्मणः) अस्माभिरप्यङ्गीकृतमेवेति नात्रास्माकं प्रद्वेषः ।&lt;br&gt;&#xA;&lt;em&gt;४,३०३&lt;/em&gt;&lt;br&gt;&#xA;ननूपादानत्वं चेद्ब्रह्मणो ऽङ्गीकृतं कथं तर्हि तन्निराकरणमित्यत आह न त्विति&lt;br&gt;&#xA;&amp;hellip; नतु विश्वात्मना भवः  (अनुव्याख्यानम्)१,४.६१ब्&lt;br&gt;&#xA;न्यायसुधा-&lt;br&gt;&#xA;शुद्धचैतन्यस्यैव ब्रह्मणो विश्वात्मना भवो भास्कराद्यभ्युपगतो नास्माभिर(ङ्गीक्रिय)भ्युपगम्यते ।&lt;br&gt;&#xA;अतस्तन्निराकरणमुपपन्नमि(मेवे)ति ।&lt;br&gt;&#xA;अत्रायमभिसन्धिः ।&lt;br&gt;&#xA;यद्यपि परव्युत्पादितं जगदुपादानत्वं ब्रह्मणो नास्माकमर्थतो विरोधि ।&lt;br&gt;&#xA;तथापि नैतेषां सूत्राणामर्थः ।&lt;br&gt;&#xA;तथाहि ।&lt;br&gt;&#xA;किमत्रास्य व्युत्पादनस्य प्रयोजनम् ।&lt;br&gt;&#xA;न तावद्भास्करस्येव निमित्तोपादानभेदनिराकरणम् ।&lt;br&gt;&#xA;प्रधानस्योपादानतयाङ्गीकृतत्वात् ।&lt;br&gt;&#xA;विकारिवस्त्वधिष्ठातृत्वमेव मुख्यमुपादानत्वमिति चेन्न ।&lt;br&gt;&#xA;लोकविरोधात् ।&lt;br&gt;&#xA;लोकव्यवहारानुसारेण हि परीक्षकैर्लक्षणं कार्यम् ।&lt;br&gt;&#xA;नतु स्वाभिप्रायानुसारेण लोकव्यवहारो नियन्तव्यः ।&lt;br&gt;&#xA;लोके च विक्रियावदुपादान(मु)मित्युच्यते ।&lt;br&gt;&#xA;अथ पातञ्जलाः प्रधानस्यैव स्वातन्त्र्येण जगदुपादानत्वम् ईश्वरस्य तु तदनुग्राहकत्वमेवेति मन्यन्ते ।&lt;br&gt;&#xA;तन्निरासार्थं ब्रह्मशरीरतया ब्रह्मात्मकमेव प्रधानम् ।&lt;br&gt;&#xA;तदीयमुपादानत्वमपि ब्रह्मण एवेत्यत्र व्युत्पाद्यत इति ब्रूषे ।&lt;br&gt;&#xA;तदानवसरदुःस्थत्वम्, अस्य समयपादे कर्तव्यत्वात् ।&lt;br&gt;&#xA;करिष्यते च’अन्यत्राभावात्’ इति ।&lt;br&gt;&#xA;तस्मान्नेदं सूत्रतात्पर्यमिति ।&lt;br&gt;&#xA;&lt;em&gt;४,३०४&lt;/em&gt;&lt;br&gt;&#xA;पितृत्वादित्युक्तं दृष्टान्तममृष्टमाणो ब्रह्मपरिणामवादी वदति’पिता पुत्रस्योपादानमेवातो नायं दृष्टान्तो युक्तः’ इति, तत्राह न चेति&lt;br&gt;&#xA;न चोर्णनाभिजनितृमातृणां च विकारिता  (अनुव्याख्यानम्)१,४.६१च्द्&lt;br&gt;&#xA;न्यायसुधा-&lt;br&gt;&#xA;आद्यश्चशब्दो ऽवधारणे ।&lt;br&gt;&#xA;द्वितीयः परोक्तानुवाद(कः) ।&lt;br&gt;&#xA;जनितृशब्दं प्रयुञ्जानः स्वग्रन्थस्य मन्त्रतुल्यतां (दर्श)सूचयति भगवानाचार्यः ।&lt;br&gt;&#xA;जनिता मन्त्र इति स्मरणात् ।&lt;br&gt;&#xA;अत्र प्रकृतत्वात्पितृमात्रग्रहणे प्राप्ते यदूर्णनाभिमातृग्रहणं तेनैतदपि निराकृतं भवति ।&lt;br&gt;&#xA;यद्ब्रह्मपरिणा(मि)मवादिनोक्तं,’ब्रह्मणो जगत्कारणत्वे’यथोर्णनाभिः सृजते(गृह्णते च)ऽ‘पिताहमस्य जगतो मता’&lt;br&gt;&#xA;इत्यूर्णनाभ्यादिदृष्टान्तोपादानादुपादानत्वमेव विवक्षितम् ।&lt;br&gt;&#xA;ऊर्णनाभ्यादीनां तन्त्वादिकं प्रत्युपादानत्वात्’ इति ।&lt;br&gt;&#xA;यच्च’योनिश्च हि गीयते’ इत्यत्रोक्तम् ।&lt;br&gt;&#xA;‘यद्यपि योनिशब्दो’योनिष्ठ इन्द्र निषदे अकारि’ इत्यादौ स्थानाद्यर्थः प्रतीयते ।&lt;br&gt;&#xA;तथापि यथोर्णनाभिरिति वक्ष्यमाणदृष्टान्तबलादुपादानवाचीति निश्चीयत इति’ ( । ) उदाहरिष्यमाणं ब्रह्मतर्कवचनमपि व्याख्यातं&lt;br&gt;&#xA;भवति ।&lt;br&gt;&#xA;&lt;em&gt;४,३०६&lt;/em&gt;&lt;br&gt;&#xA;कुतो नेति चेत् ।&lt;br&gt;&#xA;अत्र पित्रादीनां पुत्रादीनां च चेतनाचेतनसमाहाररूपत्वाच्चत्वारः पक्षाः सम्भवन्ति ।&lt;br&gt;&#xA;पित्रादिचेतनं प्रति वोपादानं, पुत्राद्यचेतनं प्रति वा, पित्राद्यचेतनः पुत्रादिचेतनं प्रति वा, पुत्राद्यचेतनं प्रति वेति ।&lt;br&gt;&#xA;तत्राद्यं पक्षत्रयं तावन्नोपपद्यत इत्यत्र हेतुमाह चेतनत्वादिति&lt;br&gt;&#xA;चेतनत्वात् तदन्नं हि कार्यरूपतया भवेत्  (अनुव्याख्यानम्)१,४.६२अब्&lt;br&gt;&#xA;न्यायसुधा-&lt;br&gt;&#xA;आद्ये द्वयोश्चेतनत्वात् ।&lt;br&gt;&#xA;उत्तरयोरन्यतरस्य ।&lt;br&gt;&#xA;चतुर्थं त्वङ्गीकरोति तदन्नं हीति ।&lt;br&gt;&#xA;तैरूर्णनाभ्यादिभिरुपभुक्तमन्नं तत्परिणतास्तच्छरीरधातव इति यावत् ।&lt;br&gt;&#xA;तन्त्वादिकार्यरूपतया परिणतं भवेदित्यर्थः ।&lt;br&gt;&#xA;एतदुक्तं भवति ।&lt;br&gt;&#xA;पित्रादिदृष्टान्तानामयं खलु निष्कृष्टो ऽर्थः ।&lt;br&gt;&#xA;यत्पित्राद्युपभुक्तमन्नं तच्छरीरी(र)भूतं पुत्रादिगताचेतनांशोपादानं भवतीति ।&lt;br&gt;&#xA;पक्षान्तरस्यासम्भावितत्वात् ।&lt;br&gt;&#xA;नचायमस्माकमनिष्यः ।&lt;br&gt;&#xA;महाप्रलये परमेश्वरेण निगीर्णं महदादिकार्यं तच्छरीररूपकप्रधानतां गच्छति ।&lt;br&gt;&#xA;तच्च प्रधानं पुनर्महदादिकार्योपादानं भवतीत्यङ्गीकारादिति ।&lt;br&gt;&#xA;एतेनोर्णनाभ्यादीनां न विकारित्वं(ता)चेन्निरुपादाना तन्त्वाद्युत्पत्तिः प्रसज्यत इत्यपि निरस्तम् ।&lt;br&gt;&#xA;&lt;em&gt;४,३०७&lt;/em&gt;&lt;br&gt;&#xA;एवं श्रुतिपुराणयुक्तिभिर्ब्रह्मणो निर्विकारत्वावगमान्न जगदुपादानकारणत्वं किन्तु निमित्तत्वमेवेत्युक्तम् ।&lt;br&gt;&#xA;अधुना श्रुतिस्मृति(पुराणयुक्ति)भिर्निमित्तत्वस्यैवोक्तत्वादपीत्याह अपादानतयेति&lt;br&gt;&#xA;अपादानतया विश्वकर्तृत्वं बुद्धिपूर्वकम्  (अनुव्याख्यानम्)१,४.६२च्द्&lt;br&gt;&#xA;उक्तं भाल्लविशाखायां ब्रह्मतर्के च सादरम्  (अनुव्याख्यानम्)१,४.६३अब्&lt;br&gt;&#xA;&lt;em&gt;४,३०८&lt;/em&gt;&lt;br&gt;&#xA;न्यायसुधा-&lt;br&gt;&#xA;विश्वकर्तृत्वमित्येवेत्युक्ते कुलालादीनामिव तटस्थकर्तृत्वं प्रतीयते ।&lt;br&gt;&#xA;तन्निवृत्त्यथर्मपादानतयेत्युक्तम् ।&lt;br&gt;&#xA;अपादानत्वमि(त्येवो)क्ते परस्य नानिष्यम् ।&lt;br&gt;&#xA;उपादानस्याप्यपादानविशेषत्वेनापादानत्वापादानत्वयोरविरोधात् ।&lt;br&gt;&#xA;अपादानविशेषविवक्षायां च पर्णपतने वृक्षस्येवावधित्वमात्रं प्रतीयते ।&lt;br&gt;&#xA;अतो विश्वकर्तृत्वमित्युक्तम् ।&lt;br&gt;&#xA;तथापि बुद्धिपूर्वकमिति व्यर्थम् ।&lt;br&gt;&#xA;कर्तुर्बुद्धिमत्वनियमादिति ।&lt;br&gt;&#xA;मैवम् ।&lt;br&gt;&#xA;अशेषविशेषज्ञानस्य विवक्षितत्वात् ।&lt;br&gt;&#xA;एतदुक्तं भवति ।&lt;br&gt;&#xA;सकलकार्यक्रियाकारकफलविषयबुद्धयादिमानीश्वरो बाह्येन रूपेणानुगृह्णन्नान्तरेण प्रधानादीनां परिणामादिशक्तीः प्रेरयन्&lt;br&gt;&#xA;स्वशरीररूपकप्रधानादिपरिणामभूतमहदादिकार्यापगमे ऽवधिर्भवतीति ।&lt;br&gt;&#xA;सादरत्वं दर्शयिष्यामः ।&lt;br&gt;&#xA;तदेव वाक्यद्वयं क्रमेण पठति इच्छामात्रादिति&lt;br&gt;&#xA;इच्छामात्रात् प्रभोः सृष्टिरविकारस्य सर्वदा  (अनुव्याख्यानम्)१,४.६३च्द्&lt;br&gt;&#xA;स्वभावो ऽयमनन्तस्य रजो येनाभवज्जगत् ।&lt;br&gt;&#xA;स्वदेहादिच्छया विश्वं भुक्तपूर्वं जनार्दनः  (अनुव्याख्यानम्)१,४.६४&lt;br&gt;&#xA;ससर्ज मातापितृवदूर्णनाभिवदेव वा  (अनुव्याख्यानम्)१,४.६५अब्&lt;br&gt;&#xA;न्यायसुधा-&lt;br&gt;&#xA;नतु परिणामितयेति मात्रार्थः ।&lt;br&gt;&#xA;तत्र हेतुरविकारस्येति ।&lt;br&gt;&#xA;किं प्रयोजनाद्देशेनेत्यत उक्तम् स्वभाव इति&lt;br&gt;&#xA;उपादानाभावात्कथमित्यत उक्तम् रज इति&lt;br&gt;&#xA;येन प्रेरितं रजःशब्दोपलक्षितं गुणत्रयात्मकं प्रधानं जगदभवत् ।&lt;br&gt;&#xA;अत्रोपपादनेनादरः प्रतीयते ।&lt;br&gt;&#xA;स्वदेहात्सच्चिदानन्दाद्यात्मकावदधेः ।&lt;br&gt;&#xA;अथवा स्वदेहात्प्रधानादुपादानात् ।&lt;br&gt;&#xA;भुक्तपूर्वं पूर्वकल्पे (भुक्तेन) संहृतेन सदृशम् ।&lt;br&gt;&#xA;भुक्तपूर्वं सूक्ष्मभावस्थोपादानकमिति वा ।&lt;br&gt;&#xA;एवशब्देन नतु मृदादिवदित्याह ।&lt;br&gt;&#xA;वाशब्दो दृष्टान्तसमुच्चये ।&lt;br&gt;&#xA;स्वदेहादिति भुक्तपूर्वमिति च विवृणोति प्रधानमिति&lt;br&gt;&#xA;प्रधानं परिणाम्येशो निर्विकारः स्वयं सदा  (अनुव्याख्यानम्)१,४.६५च्द्&lt;br&gt;&#xA;न्यायसुधा-&lt;br&gt;&#xA;एवशब्दोक्तस्योपपादनं निर्विकार इति ।&lt;br&gt;&#xA;अत्रापि पूर्ववदादरो गम्यते ।&lt;br&gt;&#xA;&lt;em&gt;४,३१०&lt;/em&gt;&lt;br&gt;&#xA;प्राक् चेतनत्वादित्यनेन त्रयः प्रयोगाःसूचिताः ।&lt;br&gt;&#xA;पितापुत्रौ नोपादानोपादेयभूतौ चेतनत्वाद्देवदत्तयज्ञदत्तवत् ।&lt;br&gt;&#xA;पुत्राद्यचेतनो, न पित्रादिचेतनोपादानकः, अचेतनत्वात् घटवत् ।&lt;br&gt;&#xA;पुत्रादिचेतनो न पित्राद्यचेतनेपादानकः, चेतनत्वाद्ब्रह्मव(ह्मादिव)दिति ।&lt;br&gt;&#xA;सर्वत्र पक्षधर्मतायाश्च निश्चितत्वात् ।&lt;br&gt;&#xA;द्वितीये तावद्वयाप्तिमुपपादयति न चेतनविकारः स्यादिति&lt;br&gt;&#xA;न चेतनविकारः स्याद् यत्र क्वापि ह्यचेतनम्  (अनुव्याख्यानम्)१,४.६६अब्&lt;br&gt;&#xA;&lt;em&gt;४,३११&lt;/em&gt;&lt;br&gt;&#xA;न्यायसुधा-&lt;br&gt;&#xA;यदि खलु यत्र क्वापि देशे काले वाचेतनं चेतनविकारो दृष्टः स्यात्तदैवं व्याप्तिर्भज्येत ।&lt;br&gt;&#xA;नचैवमित्यर्थः ।&lt;br&gt;&#xA;महदादिजगत् ब्रह्मकार्यमुपलब्धमिति चेन्न ।&lt;br&gt;&#xA;अद्याप्यसिद्धेः ।&lt;br&gt;&#xA;उक्तवक्ष्यमाणप्रमाणैर्निराकृतत्वात्(च) ।&lt;br&gt;&#xA;तृतीये व्याप्तिमुपपादयति नाचेतनेति&lt;br&gt;&#xA;नाचेतनविकारो ऽपि चेतनः स्यात् कदाचन  (अनुव्याख्यानम्)१,४.६६च्द्&lt;br&gt;&#xA;न्यायसुधा-&lt;br&gt;&#xA;व्याख्यानं पूर्ववत् ।&lt;br&gt;&#xA;एवं न चेतनविकारश्चेतनो ऽप्युपलब्ध इत्याद्ये ऽपि व्याप्तिरुपपादनीया ।&lt;br&gt;&#xA;&lt;em&gt;४,३१२&lt;/em&gt;&lt;br&gt;&#xA;अथवा महदादिकं न चेतनविकारः, अचेतनत्वाद्घटवदिति युक्त्यन्तरविरुद्धं च ब्रह्मणो जगदुपादानत्वमिति चेतसि निधायास्य&lt;br&gt;&#xA;व्याप्तिमुपपादयति न चेतनेति&lt;br&gt;&#xA;ननु घटादयो ऽपि ब्रह्मविकारा इति चेन्न ।&lt;br&gt;&#xA;मृदादिविकारत्वस्य प्रमितत्वात् ।&lt;br&gt;&#xA;परम्परयेति चेत् ।&lt;br&gt;&#xA;एवं तर्हि न स्वयं चेतनविकाराः ।&lt;br&gt;&#xA;किन्तु तत्कारणानीत्युक्तं स्यात् ।&lt;br&gt;&#xA;तथाच कथं न दृष्टान्तता ।&lt;br&gt;&#xA;तर्हि तत्कारणेषु व्यभिचार इति चेन्न ।&lt;br&gt;&#xA;तेषामेव पक्षत्वात् ।&lt;br&gt;&#xA;सुखदुःखादिष्वनैकान्तिकत्वमिति चेन्न ।&lt;br&gt;&#xA;तेषामन्तःकरणविकारत्वाभ्युपगमात् ।&lt;br&gt;&#xA;एतेनैतदपि प्रत्युक्तम् ।&lt;br&gt;&#xA;जगत्, अभिन्ननिमित्तोपादानम् प्रेक्षापूर्वजनितकार्यत्वात्सुखादिवदिति ।&lt;br&gt;&#xA;घटादिषु व्यभिचार(राच्च)श्च ।&lt;br&gt;&#xA;तेषामपि पक्षीकरणे प्रमाणबाधः स्यात् ।&lt;br&gt;&#xA;नन्वचेतनमपि जगच्चेतनविकारश्चेत्तदा को दोषः स्यात् ।&lt;br&gt;&#xA;एवं तर्हि चेतनो ऽप्यचेतनविकारः स्यात् ।&lt;br&gt;&#xA;न चैतदस्तीत्याह नाचेतनेति&lt;br&gt;&#xA;अयमभिसन्धिः ।&lt;br&gt;&#xA;यदि महदादिकं ब्रह्मणो विकारः स्यात्तर्हितत्स्वरूपानुगतिमत्प्रसज्येत ।&lt;br&gt;&#xA;कार्ये कारणस्वरूपानुगमदर्शनात् ।&lt;br&gt;&#xA;घटादयो मृद्विकारा मृदनुगतिमन्तो दृष्टाः ।&lt;br&gt;&#xA;न चैतदस्ति ।&lt;br&gt;&#xA;तस्मान्न महादादि(ः) ब्रह्मविकारः ।&lt;br&gt;&#xA;यदि पुनः कारणस्वरूपानुगममन्तरेण विकारिविकारभावो ऽभ्युपगम्यते तदा चेतनो ऽप्यचेतनविकारः किं नाभ्युपगन्तव्यः ।&lt;br&gt;&#xA;नचैवमङ्गीकृतं परेण ।&lt;br&gt;&#xA;तथाहि सति’एक आत्मनः शरीरे भावात्’ इत्यत्र परस्य भूतचतुष्ययपरिणाम एवायं चेतनवान्काय इति वदन्तं चार्वाकं प्रति भूतेष्वविद्यमानं&lt;br&gt;&#xA;चैतन्यं कथं कार्ये स्यादिति परिहारो मदिराद्रव्ये मदशक्तिवत्स्यादिति पुनश्च चार्वाकेण चोदिते मदिरोपादाने ऽपि&lt;br&gt;&#xA;सूक्ष्मरूपमदशक्तिव्युत्पादनं च व्याहतं स्यादिति ।&lt;br&gt;&#xA;&lt;em&gt;४,३१५&lt;/em&gt;&lt;br&gt;&#xA;यद्वा ब्रह्मजगती नोपादानोपादेयभाववती विलक्षणत्वाद्देवदत्तघटवत् ।&lt;br&gt;&#xA;ननु विलक्षणानामपि मृद्घटादीनामुपादानोपादेयभावो दृश्यत इति चेन्न ।&lt;br&gt;&#xA;चेतनाचेतनरूपवैलक्षण्यस्य विवक्षितत्वात् ।&lt;br&gt;&#xA;&lt;em&gt;४,३१६&lt;/em&gt;&lt;br&gt;&#xA;अनुमानान्तरं वक्तुं व्याप्तिनिश्चयाय व्यतिरेकव्याप्तिं तावदाह चेति ।&lt;br&gt;&#xA;नचान्यस्यान्यरूपत्वं विकृतत्वे ऽपि दृश्यते  (अनुव्याख्यानम्)१,४.६७अब्&lt;br&gt;&#xA;न्यायसुधा-&lt;br&gt;&#xA;अपि चेति युक्तिसमुच्चये ।&lt;br&gt;&#xA;विकृति(त)त्वे विकृतिदशायामन्यस्यान्यरूपत्वमन्यविकारत्वं न दृश्यते ।&lt;br&gt;&#xA;विकारविकारिणावन्योन्यमन्यतया क्वापि नोपलब्धाविति यावत् ।&lt;br&gt;&#xA;अत्र दृष्टान्तमाह नेति&lt;br&gt;&#xA;न क्षीरादन्यता दध्नः केनचिद् दृश्यते क्वचित्  (अनुव्याख्यानम्)१,४.६७च्द्&lt;br&gt;&#xA;न्यायसुधा-&lt;br&gt;&#xA;यस्य क्षीरस्य विकारो यद्दधि तस्मात्क्षीरादन्यता तस्य दध्नः केनापि क्वापि न दृश्यत इत्यर्थः ।&lt;br&gt;&#xA;एवमन्यतादर्शनस्य सिद्धा विकारविकारिभावाद्वयावृत्तिः ।&lt;br&gt;&#xA;ततः किमित्यत आह सर्वज्ञादिति&lt;br&gt;&#xA;सर्वज्ञाद् ब्रह्मणो ऽन्यत्वं जगतो ह्यनुभूयते  (अनुव्याख्यानम्)१,४.६८अब्&lt;br&gt;&#xA;न्यायसुधा-&lt;br&gt;&#xA;हिशब्दो यस्मादित्यर्थे ।&lt;br&gt;&#xA;तस्मान्न तयोर्विकारविकारिभाव इति शेषः ।&lt;br&gt;&#xA;अयमत्र प्रयोगः ।&lt;br&gt;&#xA;जगत् ब्रह्मविकारो न भवति&lt;br&gt;&#xA;ततो ऽन्यत्वेनोपलभ्यमानत्वात् ।&lt;br&gt;&#xA;यो यतो ऽन्यत्वेनोपलभ्यते न स तद्विकारो यथा घटः पटस्य ।&lt;br&gt;&#xA;यश्च यद्विकारो नासौ ततो ऽन्यत्वेनोपलभ्यते, यथा दधि क्षीरादिति ।&lt;br&gt;&#xA;&lt;em&gt;४,३१७&lt;/em&gt;&lt;br&gt;&#xA;यद्वा जगद्ब्रह्मणी नान्योन्यविकारविकारिणी ।&lt;br&gt;&#xA;अन्योन्यमन्यत्वेनोपलभ्यमानत्वात् ।&lt;br&gt;&#xA;घटपटवदिति प्रयोगः ।&lt;br&gt;&#xA;नचायमसिद्धो हेतुः, यः सवर्ज्ञ इति ब्रह्मणः सर्वज्ञत्वश्रवणात् ।&lt;br&gt;&#xA;ज्ञानकार्यस्य सर्वथाप्यनुपलम्भेन जगतो ज्ञानाभावानुमानात् ।&lt;br&gt;&#xA;विरुद्धधर्माधिकरणयोश्चान्योन्यमन्यत्वोपलम्भनियमादिति भावेनोक्तम् सर्वज्ञादिति&lt;br&gt;&#xA;ननु विकारविकारिणोर्भेदाभ्युपगमात् कथमयं हेतुरिति चेन्न, भेदेनैवोपलम्भस्य हेतुत्वात् ।&lt;br&gt;&#xA;तत्किं त्वदभ्युपगममात्रेण घटपटयोरभेदः, उतोपलम्भात् ।&lt;br&gt;&#xA;नाद्यः, मदभ्युपगमेन शुद्धभेदस्यैव ग्राह्यत्वात् ।&lt;br&gt;&#xA;न द्वितीयः ।&lt;br&gt;&#xA;असिद्धेः ।&lt;br&gt;&#xA;अभेदानुपलम्भो वा हेतुत्वेन विवक्षितः ।&lt;br&gt;&#xA;&lt;em&gt;४,३१८&lt;/em&gt;&lt;br&gt;&#xA;नन्वयमसिद्धो हेतुः ।&lt;br&gt;&#xA;जगत् ब्रह्मणाभिन्नं सत्त्वाद्ब्रह्मवदित्यनुमानेनाभेदोपलम्भादिति चे(त्)न्न ।&lt;br&gt;&#xA;खर्वं स्वर्णेनाभिन्नं, सत्त्वात्स्वणर्वदित्याभासमानयोगक्षेमत्वादित्याह अभेद इति&lt;br&gt;&#xA;अभेदः सत्त्वमात्रेण स्याद् खर्वस्वणयोरपि  (अनुव्याख्यानम्)१,४.६८च्द्&lt;br&gt;&#xA;न्यायसुधा-&lt;br&gt;&#xA;यदि जगद्ब्रह्मणोः साध्येत तर्हीति शेषः ।&lt;br&gt;&#xA;खर्वम् अयः खर्परं वा ।&lt;br&gt;&#xA;नन्विदमिष्यमेव ।&lt;br&gt;&#xA;खर्वसुवर्णयोरभेदस्य मयाङ्गीकृतत्वादिति चेन्न ।&lt;br&gt;&#xA;अभेदशब्देन भेदाभावस्य विवक्षितत्वात् ।&lt;br&gt;&#xA;अत्र प्रमाणविरोध इति चेत् ।&lt;br&gt;&#xA;जगत् ब्रह्मणो ऽत्यन्तं भिद्यते तत्स्वरूपानुगम(ति)शून्यत्वादिति, त्वदनुमानस्यापि, प्रमाणविरोध इत्रत समं समाधानम् ।&lt;br&gt;&#xA;अत्यन्तभेदो मम न क्वापीत्यप्रसिद्धविशेषणतेति चेन्न ।&lt;br&gt;&#xA;मोक्षाभावप्रसङ्गात् ।&lt;br&gt;&#xA;तथाहि ।&lt;br&gt;&#xA;ज्ञानेन निवृत्तकर्मणा च मोक्षो ऽभ्युपेयसे ।&lt;br&gt;&#xA;त(च्च)त्र ज्ञानमज्ञानमपि भवति ।&lt;br&gt;&#xA;निवृत्तं कर्म प्रवृत्तमपि भवतीति कथं मोक्षसाधनं स्यात् ।&lt;br&gt;&#xA;ज्ञानत्वादिना तद्भावे ऽज्ञानादेरपि (तद्भावः) तथात्वं स्यात् ।&lt;br&gt;&#xA;ज्ञानादिकं ज्ञानादिस्वरूपेणात्यन्ताभिन्नम् अज्ञानादिस्वरूपेण(तु)भिन्नाभिन्नमतो न कार्यसङ्कर इति चेत् ।&lt;br&gt;&#xA;तथाप्यज्ञानाद्यभेदेन स्वकार्यस्य कर्तव्यत्वात् ।&lt;br&gt;&#xA;एवं मोक्षो ऽपि संसाराभिन्न इत्यमोक्षःस्यात् ।&lt;br&gt;&#xA;मोक्षात्मता(ना)सद्भावेन मोक्षत्वे संसारो ऽपि तथा स्यात् ।&lt;br&gt;&#xA;यदि वा(चा)यमभेदो ऽनुपलभ्यमानो ऽर्थक्रियासु नोपयुज्यते, तदा व्यसनितयैवाभ्युपगन्तव्यः स्यादिति ।&lt;br&gt;&#xA;&lt;em&gt;४,३२०&lt;/em&gt;&lt;br&gt;&#xA;ब्रह्मस्वरूपानुगतिशून्यत्वान्न तत्परिणामो ऽयं प्रपञ्च इत्युक्तम् ।&lt;br&gt;&#xA;तत्र किं सर्वस्वरूपानुगतिशून्यताभिप्रेता, उत किञ्चिदनुगमशून्यता ।&lt;br&gt;&#xA;नाद्यः ।&lt;br&gt;&#xA;सर्वानुगमाभावे ऽपि घटादीनां मृदादिविकारत्वदशर्नात् ।&lt;br&gt;&#xA;न द्वितीयः, सत्त्वानुगमेन विकारविकारिभावोपपत्तेरित्यत आह अभेद इति&lt;br&gt;&#xA;अभेदो विकारविकारिभावः ।&lt;br&gt;&#xA;&lt;em&gt;४,३२२&lt;/em&gt;&lt;br&gt;&#xA;ननु न सुवर्णगतं सत्त्वं खर्वे ऽनुगतम् ।&lt;br&gt;&#xA;तत्कथं(अयं)प्रसङ्गः ।&lt;br&gt;&#xA;तत्किं ब्रह्मसत्त्वमेव वियदादीनाम् ।&lt;br&gt;&#xA;अद्धेति चेन्न, प्रमाणाभावात् ।&lt;br&gt;&#xA;‘प्राणा वै सत्यं तेषामेव सत्यम्’ इत्यादिश्रुतेः प्राणसत्यत्वस्य ब्रह्माधीनतार्थत्वोपपत्तेः ।&lt;br&gt;&#xA;ब्रह्मण एव सामान्यसत्ता वियदादावनुगतेति चेत्तर्हि कथं न स्वर्णसत्ता खर्वे ऽनुगता ।&lt;br&gt;&#xA;&lt;em&gt;४,३२३&lt;/em&gt;&lt;br&gt;&#xA;अथ मन्यसे कारणमेव कार्यात्मना भवतीति परिणामवादिनां मतम् ।&lt;br&gt;&#xA;ततश्च कारणं यत्स्वभावाव्यभिचारि तदनुगमः कार्ये ऽवश्याभ्युपगन्तव्यः ।&lt;br&gt;&#xA;अन्यथा कारणमेव कार्यात्मना भवतीति रिक्तं वचः स्यात् ।&lt;br&gt;&#xA;अव्यभिचरितस्वभावाननुगमे कारणस्यैवाननुगमप्राप्तेः ।&lt;br&gt;&#xA;नच सन्मात्रस्वभावं सुवर्णम् ।&lt;br&gt;&#xA;येन खर्वं तद्विकारः स्यात् ।&lt;br&gt;&#xA;किन्तु तदव्यभिचारिसुवर्णत्वाद्यनुगमे सतीति ।&lt;br&gt;&#xA;एवं तर्हि जगदपि कथं ब्रह्मपरिणामः स्यात् ।&lt;br&gt;&#xA;नहि सन्मात्रस्वभावं ब्रह्म ।&lt;br&gt;&#xA;किन्तु विज्ञानमानन्दं ब्रह्मेत्यादिश्रुत्या विज्ञानादीनामपि तदव्यभिचारिस्वभावत्वावगमात् ।&lt;br&gt;&#xA;नच विज्ञानानन्दाद्यनुगमः प्रपञ्चे ऽस्तीति समम् ।&lt;br&gt;&#xA;ननु च क्षीराव्यभिचारिस्वभावमाधुर्यानुगतिविधुरं दधि तद्विकारो दृष्टमिति चेन्न ।&lt;br&gt;&#xA;सत्कार्यवादभङ्गप्रसङ्गात् ।&lt;br&gt;&#xA;किञ्च क्षीरकार्यं दधीति निश्चये न माधुर्यं क्षीरस्वभाव इति कल्प्यते ।&lt;br&gt;&#xA;माधुर्यस्य क्षीरस्वभावतानिश्चये वा क्षीरविनाशे तत्कारणस्य दध्युपादानत्वं कल्प्यत सति न दोषः ।&lt;br&gt;&#xA;अपि चागमैरनुमानैश्च ब्रह्मणो निर्विकारत्वे सिद्धे सति अप्रच्युतस्वरूपस्वभावस्यैव (ब्रह्मणो) जगदुपादानत्वं यो मन्यते तं प्रत्येतौ&lt;br&gt;&#xA;प्रसङ्गविपर्ययावुक्ताविति को विरोधः ।&lt;br&gt;&#xA;एतेन प्रधानस्य जगदुपादनत्वे ऽप्ययं समानो दोष इति निरस्तम् ।&lt;br&gt;&#xA;&lt;em&gt;४,३२८&lt;/em&gt;&lt;br&gt;&#xA;अथ मतम् ।&lt;br&gt;&#xA;द्विरूपं ब्रह्माभ्युपगम्यते अनन्तानन्दचिदात्मकं सदात्मकं चेति ।&lt;br&gt;&#xA;तत्राद्येन रूपेण निमित्तम् ।&lt;br&gt;&#xA;द्वितीयेनोपादानम् ।&lt;br&gt;&#xA;अतो न कश्चिदुक्तो दोषः ।&lt;br&gt;&#xA;तथाहि ।&lt;br&gt;&#xA;यत्तावदुक्तं निर्विकारत्वं तच्चिच्छक्तिविषयत्वाच्छत्यादेरदूषणम् ।&lt;br&gt;&#xA;निमित्तकारणेन चिच्छक्तिकेन प्रकृतिप्रधानाद्यभिधानं सच्छक्तिकं ब्रह्म परिणमतीत्यङ्गीकारे न युक्तिविरोधो ऽपि सदात्मकस्य&lt;br&gt;&#xA;जगदुपादानत्वाच्चैतन्याद्यननुगमे ऽपि न दोषः ।&lt;br&gt;&#xA;सदनुगमस्य विद्यमानत्वात् ।&lt;br&gt;&#xA;अन्यत्वदर्शनं च न विरुद्धयते सर्वज्ञात्, तन्निमित्तमेव नोपादानम् ।&lt;br&gt;&#xA;यच्चोपादानं सद्रूपं तस्माद्भेदेनोपलभ्यत इत्याशङ्कयाह भोगेनेति&lt;br&gt;&#xA;भागेन परिणामश्चेद् भागयोर्भेद एव हि  (अनुव्याख्यानम्)१,४.६९अब्&lt;br&gt;&#xA;न्यायसुधा-&lt;br&gt;&#xA;यदि ब्रह्मणः परिणामः चिद्भागेन निर्विकारत्वमङ्गीक्रियते, तदा वक्तव्यम्, तयोर्भोगयोरभेदो भेदाभेदौ वा ।&lt;br&gt;&#xA;न तावदभेदः द्वयोरपि परिणामित्वादिप्राप्त्या भागाद्वयकल्पनावैयर्थ्यात् ।&lt;br&gt;&#xA;नापि भेदाभेदौ, अभेदेन सङ्करप्रसङ्गात् ।&lt;br&gt;&#xA;भेदो ऽभेदकार्यं निरुणद्धीति चेत् ।&lt;br&gt;&#xA;किं तर्ह्यप्रयोजकेनाभेदेन, तस्माद्भागयोरत्यन्तभेद एवाङ्गीकरणीयः ।&lt;br&gt;&#xA;&lt;em&gt;४,३२९&lt;/em&gt;&lt;br&gt;&#xA;ततः किमित्यत आह यो भाग इति&lt;br&gt;&#xA;यो भागो न विकारी स्यात् स एवास्माकमीश्वरः  (अनुव्याख्यानम्)१,४.६९च्द्&lt;br&gt;&#xA;न्यायसुधा-&lt;br&gt;&#xA;परस्परमत्यन्ताभिन्ने द्वे वस्तुनी ।&lt;br&gt;&#xA;तत्रैकं निर्विकारं जगन्निमित्तमेव ।&lt;br&gt;&#xA;अपरं तु परिणामि जगदुपादानतमेवेत्यङ्गीकारे नेश्वरस्य केवलनिमित्तत्ववादिनामस्माकं कश्चिद्विवादः ।&lt;br&gt;&#xA;निर्विकारस्य जगन्निमित्तस्यास्माभिरीश्वरत्वेन, परिणामिनो जगदुपादानस्य प्रधानत्वेन स्वीकृतत्वात् ।&lt;br&gt;&#xA;विवादाभावाच्च प्रकृतिश्चेति(त्यादि)सूत्राणामनारम्भ एवेति ।&lt;br&gt;&#xA;अत्र यो भाग इति पराभ्युपगमेनोक्तम् ।&lt;br&gt;&#xA;स्वमतेन तु यद्वस्त्विति ज्ञातव्यम् ।&lt;br&gt;&#xA;नहि भागिन विना भागः सम्भवति ।&lt;br&gt;&#xA;नापि विकार्यविकारिणोः कश्चिद्भागी विद्यते ।&lt;br&gt;&#xA;&lt;em&gt;४,३३१&lt;/em&gt;&lt;br&gt;&#xA;नन्वस्ति विवादविषयः ।&lt;br&gt;&#xA;निमित्तोपादानभेदवादिना निमित्तस्यैव ब्रह्मत्वमभ्युपगम्यते ।&lt;br&gt;&#xA;मया तु सदनन्तानन्दचितां समुदायस्येति तदर्थमधिकरणारम्भ इति चेत् ।&lt;br&gt;&#xA;किमिदं ब्रह्मत्वम् ।&lt;br&gt;&#xA;(किं) ब्रह्मनामवत्वमुत जगत्कारणत्वादिलक्षणार्थ(वत्)त्वम् ।&lt;br&gt;&#xA;आद्यं दूषयति भिन्नानामिति&lt;br&gt;&#xA;भिन्नानां समुदायस्य नाम ब्रह्मेति चेद् भवेत्  (अनुव्याख्यानम्)१,४.७०अब्&lt;br&gt;&#xA;न्यायसुधा-&lt;br&gt;&#xA;तद्भवेदित्यभ्युपगममाह ।&lt;br&gt;&#xA;ततश्चायमर्थः ।&lt;br&gt;&#xA;यद्यर्थे न विवादो ऽस्ति तदानारम्भणीयमेवाधिकरणम् ।&lt;br&gt;&#xA;शब्दमात्रे परेण विवादाकरणात् ।&lt;br&gt;&#xA;करणे ऽप्यशब्दशास्त्रत्वादिति ।&lt;br&gt;&#xA;&lt;em&gt;४,३३२&lt;/em&gt;&lt;br&gt;&#xA;द्वितीये ऽपि विवेक्तव्यम् ।&lt;br&gt;&#xA;किं परस्परं भिन्नाः सच्चिदानन्दाद्याः प्रत्येकं ब्रह्माणि ।&lt;br&gt;&#xA;उत ते न ब्रह्माणि किन्तु तत्समुदाय एवेति ।&lt;br&gt;&#xA;नाद्यः ।&lt;br&gt;&#xA;एकमेवाद्वितीयमित्यादिश्रुतिविरोधात् ।&lt;br&gt;&#xA;द्वितीये ऽपि तत्समुदायो नाम किं तदुपादानकं द्रव्यान्तरं सङ्खया वा संयोगो वा ।&lt;br&gt;&#xA;सर्वत्रापि दोषमाह ब्रह्मेति ।&lt;br&gt;&#xA;ब्रह्मोपादानता न स्यात् तदा विश्वस्य हि क्वचित्  (अनुव्याख्यानम्)१,४.७०च्द्&lt;br&gt;&#xA;&lt;em&gt;४,३३२फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;तदेति ।&lt;br&gt;&#xA;मनसि स्थितानां विकल्पितानां पक्षाणां (वा)अङ्गीकारे ।&lt;br&gt;&#xA;क्वचित्पक्षे ।&lt;br&gt;&#xA;हिशब्देनानुपपत्तेः प्रसिद्धतामाह ।&lt;br&gt;&#xA;अत्र हि ब्रह्मोपादानस्य वा तद्गुणिनो वा जगदुपादानत्वं प्राप्तमिति विश्वस्य ब्रह्मोपादानकता न स्यात् ।&lt;br&gt;&#xA;न ह्युपादानगुणिगताः शक्तयः कार्यद्रव्ये गुणे वा सम्भवन्ति ।&lt;br&gt;&#xA;तदुपादानत्वादेरसम्भवात् ।&lt;br&gt;&#xA;अथवा ब्रह्मणः कार्यत्वाद्गुणत्वाच्च न विश्वोपादानत्वं सम्भवतीति व्याख्येयम् ।&lt;br&gt;&#xA;अत्र ब्रह्मोपादानतेत्युपलक्षणम् ।&lt;br&gt;&#xA;ब्रह्मनिमित्तकता च न युक्तेत्यपि द्रष्टव्यम् ।&lt;br&gt;&#xA;&lt;em&gt;४,३३५&lt;/em&gt;&lt;br&gt;&#xA;स्यादेतत् ।&lt;br&gt;&#xA;कालात्ययापदिष्यमेतदनुमानजातम् ।&lt;br&gt;&#xA;‘यतो वा इमानि भूतानि जायन्तेऽ‘आत्मन आकाशः सम्भूतःऽ‘जन्माद्यस्य यतः’ इतयादिविरोधात् ।&lt;br&gt;&#xA;‘जनिकर्तुः प्रकृतिः’ इति प्रकृतावुपादानलक्षणायां हि पञ्चमी विधीयते ।&lt;br&gt;&#xA;तथा चैवोदाहृतम् ।&lt;br&gt;&#xA;‘शृङ्गाच्छरो जायते, गोमयाद् वृश्चिको जायते’ इति ।&lt;br&gt;&#xA;प्रसिद्धश्चात्रोपादानोपादेयभाव इति ।&lt;br&gt;&#xA;तदिदमसङ्गतम् ।&lt;br&gt;&#xA;पञ्चमीबलात्किलोपादानत्वं सिषाधयिषितम् ।&lt;br&gt;&#xA;नचेदं सूत्रमुपादाने पञ्चम्या विधायकम् ।&lt;br&gt;&#xA;अथ मतम् ।&lt;br&gt;&#xA;अपादाने तावत्पञ्चमी विहिता ।&lt;br&gt;&#xA;अपादाने पञ्चमीति ।&lt;br&gt;&#xA;उपादानं चापादानविशेषः ।&lt;br&gt;&#xA;जनिकर्तुः प्रकृतिरिति स्मरणात् ।&lt;br&gt;&#xA;ततो ऽपादाने विहिता पञ्चम्युपादाने ऽपि भविष्यति ।&lt;br&gt;&#xA;नचैवं सति पञ्चम्या नियमेनोपादानत्वासिद्धिः ।&lt;br&gt;&#xA;विशेषस्मरणस्य ग्राह्यत्वादित्यत आह शृङ्गादिति ।&lt;br&gt;&#xA;&lt;em&gt;४,३३६&lt;/em&gt;&lt;br&gt;&#xA;शृङ्गाच्छरो ऽविलोमभ्यो दूर्वा गोमयतस्तथा ।&lt;br&gt;&#xA;वृश्चिकश्चेत्येवमाद्येष्वपादानत्वमिष्यते  (अनुव्याख्यानम्)१,४.७१&lt;br&gt;&#xA;न्यायसुधा-&lt;br&gt;&#xA;तथाशब्दो द्वितीयोदाहरणेन सम्बद्धयते ।&lt;br&gt;&#xA;एवमाद्येषूदाहरणेषु शृङ्गादीनां शरादीन्प्रत्यपादानत्वमिष्यते ।&lt;br&gt;&#xA;पञ्चम्यर्थतयेति शेषः ।&lt;br&gt;&#xA;उपलक्षणं चैतत् ।&lt;br&gt;&#xA;सूत्रे चेत्यपि ज्ञातव्यम् ।&lt;br&gt;&#xA;एतदुक्तं भवति ।&lt;br&gt;&#xA;भेवेदेवं कथञ्चिद्यदि सूत्र(स्य)तदुदाहरणानां(च) परपरिकल्पितो ऽर्थो भवेत् ।&lt;br&gt;&#xA;न चैवम् ।&lt;br&gt;&#xA;किं नाम जनिकर्तुः प्रकृतिरित्यनेनेदमुच्यते ।&lt;br&gt;&#xA;जनेः कर्तुर्जायमानस्य या प्रकृतिरुपादानसंसृष्टमपायावधिभूतं द्रव्यं तत्कारकमपादानसञ्ज्ञं भवतीति ।&lt;br&gt;&#xA;उदाहरणेष्वपि यच्छृङ्गादीनां शरादीन्प्रत्यपायावधित्वमेव पञ्चमीप्रतिपाद्यमिति ।&lt;br&gt;&#xA;&lt;em&gt;४,३३९&lt;/em&gt;&lt;br&gt;&#xA;एतदेव प्रपञ्चयति उपादानेति&lt;br&gt;&#xA;उपादानैकदेशत्वं यद्यप्यत्र प्रदृश्यते ।&lt;br&gt;&#xA;अप्यपादानतैवात्र दृष्टान्तो ब्रह्मणो भवेत्  (अनुव्याख्यानम्)१,४.७२&lt;br&gt;&#xA;न्यायसुधा-&lt;br&gt;&#xA;यद्यप्यत्र शृङ्गादौ शराद्युपादानभूतैकदेशवत्त्वं प्रतीयते ।&lt;br&gt;&#xA;तथापि यात्रापादानता अपायावधित्वलक्षणास्ति सैव ब्रह्मणो दृष्टान्तो भवेत् ।&lt;br&gt;&#xA;पञ्चम्यर्थतायामुदाहरणं भवेत् न तूपादानतेत्यर्थः ।&lt;br&gt;&#xA;अयमभिप्रायः ।&lt;br&gt;&#xA;शृङ्गादिकं ह्येकदेशेन शरादीन्प्रत्युपादानमेकदेशेन चापायावधितया कारकं भवति ।&lt;br&gt;&#xA;तस्मिन्नसत्येकदेशान्तरस्योपादानतानुपपत्तेः ।&lt;br&gt;&#xA;मुद्गमाषादयो हि यद्यपि तुषान्तरावस्थितेनैवांशेनाङ्कुरोपादानम् ।&lt;br&gt;&#xA;तथापि न तुषविकालानामुप्ता(मंशा)नामङ्कुरजनकतास्ति ।&lt;br&gt;&#xA;तत्रावधिभाग एवापादानं पञ्चमीवाच्यश्च ।&lt;br&gt;&#xA;तद्दृष्टान्तेन ब्रह्मणो ऽपि पञ्चमीबलादुपादानप्रधानसंसृष्टावधित्वमेव भवति ।&lt;br&gt;&#xA;न तूपादानत्वमिति ।&lt;br&gt;&#xA;ननु कथं तर्हि प्रकृतेर्महान्मतो ऽहङ्कार इत्यादिप्रयोगः ।&lt;br&gt;&#xA;तत्रापि परिणतभागसंसृष्टस्य अपरिणतभागस्य अवधिभूतस्य पञ्चमीविषयत्वमिति वदामः ।&lt;br&gt;&#xA;यत्र सर्वस्यापि परिणामस्तत्रकथम् ।&lt;br&gt;&#xA;न प्रयोक्तव्यैव तत्र पञ्चमी ।&lt;br&gt;&#xA;नहि क्षीराद्दधि जातिमिति प्रयुञ्जते ।&lt;br&gt;&#xA;किन्तु क्षीरमेव दधि जातमिति ।&lt;br&gt;&#xA;यत्र क्वचित्प्रयोगो दृश्यते स गौणो वा सूत्रस्यार्थान्तरकल्पनामूलो वेति ।&lt;br&gt;&#xA;व्यास(४)&lt;br&gt;&#xA;&lt;em&gt;४,३४१&lt;/em&gt;&lt;br&gt;&#xA;अथ मन्येत ।&lt;br&gt;&#xA;शृङ्गमेव शरोपादानम् ।&lt;br&gt;&#xA;नतु केचिदवयवा उपादानं केचित्तदवधय इति विभागः ।&lt;br&gt;&#xA;तथा सति शृङ्गाच्छरो जायत इति प्रयोगानुपपत्तेः ।&lt;br&gt;&#xA;यदि चेयं पञ्चम्युपादाने यदि वावधौ तथापि शृङ्गावयवादिति वक्तव्यम् ।&lt;br&gt;&#xA;नच तर्हि अवधित्वमेवास्तु इति वाच्यम् ।&lt;br&gt;&#xA;निरुपादानोत्पत्तिप्रसङ्गात् ।&lt;br&gt;&#xA;अतः शृङ्गस्यैवोपादनत्वात्तत्र पञ्चमीश्रवणादुपादाने पञ्चमीति ।&lt;br&gt;&#xA;तत्राह न हीति&lt;br&gt;&#xA;न ह्य् उपादानतैवात्र &amp;hellip;  (अनुव्याख्यानम्)१,४.७३अ&lt;br&gt;&#xA;न्यायसुधा-&lt;br&gt;&#xA;अत्र शृङ्गादावुपादानते(तैये)ति न वक्तव्यम् ।&lt;br&gt;&#xA;अपरिणतभागस्य शराङ्कुरादेरत्यन्तभिन्नस्य प्रमितत्वात् ।&lt;br&gt;&#xA;अन्यथेदमस्योपादानमिदं नेति व्यवस्थानुपपत्तेरिति हिशब्दार्थः ।&lt;br&gt;&#xA;कथं तर्हि शृङ्गादिति प्रयोग इत्यत आह बाह्यावयवेति&lt;br&gt;&#xA;&lt;em&gt;४,३४२&lt;/em&gt;&lt;br&gt;&#xA;&amp;hellip; बाह्यावयवगौरवात्  (अनुव्याख्यानम्)१,४.७३ब्&lt;br&gt;&#xA;न्यायसुधा-&lt;br&gt;&#xA;बाह्याः शराकारेण परिणतेभ्यो ऽन्ये ये ऽवधिभूतावयवास्तेषां गौरवाद्बहुत्वात् ।&lt;br&gt;&#xA;एतदुक्तं भवति ।&lt;br&gt;&#xA;कतिपयावयवेषु परिणतेषुच बहूनामवशिष्टत्वेन शृङ्गान्तरोत्पत्त्या शृङ्गबुद्धिमात्रोत्पत्त्या वा शृङ्गशब्दोपपत्तिरिति ।&lt;br&gt;&#xA;&lt;em&gt;४,३४३&lt;/em&gt;&lt;br&gt;&#xA;ननु कुतः सूत्रादेरर्थान्तरकल्पना ।&lt;br&gt;&#xA;शब्दार्थविरोधादिति ब्रूमः ।&lt;br&gt;&#xA;उपादीयते कार्यमनेन स्वरूपतया स्वीक्रियत इत्युपादानम् ।&lt;br&gt;&#xA;अपादीयते परित्यज्यते कार्यमनेनेत्यपादानम् इति स्फुटो विप्रतिषेधः ।&lt;br&gt;&#xA;किञ्च भाष्यकारेणायमपि योगः शक्यो ऽवक्तुमिति प्रत्याचक्षाणेनायमेव सूत्रार्थः सूचितः ।&lt;br&gt;&#xA;यदि तर्हि जनिकर्तुः प्रकृतिरिति सूत्रमुपादानस्यापादानसञ्ज्ञा विदध्यात् ।&lt;br&gt;&#xA;कथं तर्हि ध्रुवमपाये ऽपादानमित्यनेनैव गतार्थतामाह ।&lt;br&gt;&#xA;न ह्यपादानस्यापाये ध्रुवत्वमिति ।&lt;br&gt;&#xA;तस्मादुचपादानसंसृष्टस्यैवावधिभागस्यापादानसञ्ज्ञायामनेन विहितायां भाष्यकारीयं दूषणं सम्बध्यते ।&lt;br&gt;&#xA;तथा सूत्रं समादधानैरपि तस्यैवायं प्रपञ्च इत्युक्तम् ।&lt;br&gt;&#xA;अन्यथा प्रागवधेरपादानसञ्ज्ञोक्ता ।&lt;br&gt;&#xA;अत्र तूपादानस्य ।&lt;br&gt;&#xA;न ह्यवधिरुपादानमित्येको ऽथर् इत्यवक्ष्यन् ।&lt;br&gt;&#xA;अतस्तेषामपि सम्मतो ऽयमर्थ इति गम्यते ।&lt;br&gt;&#xA;&lt;em&gt;४,३४६&lt;/em&gt;&lt;br&gt;&#xA;अस्तु वोपादाने ऽपि पञ्चमी ।&lt;br&gt;&#xA;तथापि (यत इति) पञ्चमीबलादुपादानत्वनिश्चयो नोपपद्यते ।&lt;br&gt;&#xA;अनेकार्थत्वात् ।&lt;br&gt;&#xA;विशेषस्मरणादित्युक्तमिति चेत् ।&lt;br&gt;&#xA;किमिदं विशेषस्मरणात् ।&lt;br&gt;&#xA;जनिधातुग्रहणेनेति चेत् ।&lt;br&gt;&#xA;तर्ह्यात्मन आकाशः सम्भूत इत्यादीनामनुदाहरणीयत्वं स्यात् ।&lt;br&gt;&#xA;कुतश्च यत इति पञ्चमीत्यवधृतम् ।&lt;br&gt;&#xA;तसेः सार्वविभक्तिकत्वात् ।&lt;br&gt;&#xA;आत्मन आकाश सत्यनेनैकार्थत्वादिति चेन्न, तस्याः पञ्चम्यां’भुवः प्रभवः’ इति विशेषावि(वक्षि)हिताभिव्यक्त्यवधितार्थत्वात् ।&lt;br&gt;&#xA;तथा चैवोदाहृतम् ।&lt;br&gt;&#xA;हिमवतो गङ्गा प्रभवति प्रथममुपलभ्यत इत्यथर् इत्यास्तां विस्तरः ।&lt;br&gt;&#xA;&lt;em&gt;४,३५९&lt;/em&gt;&lt;br&gt;&#xA;अथवा यदुक्तं न ब्रह्मविकारो विश्वं ततो भेदेनोपलम्भादिति ।&lt;br&gt;&#xA;तदसत् ।&lt;br&gt;&#xA;शरादिषु व्यभिचारात् ।&lt;br&gt;&#xA;शरादयो हि शृङ्गादयो हि शृङ्गाद्युपादानास्तता भेदेनोपादानास्ततो भेदेनोपलभ्यन्त इत्यतो गूढाभिसन्धिराह शृङ्गादिति&lt;br&gt;&#xA;एवमाद्येषु स्थलेषु शरादीन्प्रति शृङ्गादीनाम(प्य)पायावधित्वलक्षणमपादानत्वमेवेष्यते ।&lt;br&gt;&#xA;न पुनरुपादानत्वम् ।&lt;br&gt;&#xA;अतो विपक्षत्वाभावाद्भेदेनोपलम्भो न तत्र साध्यं व्यभिचरतीति ।&lt;br&gt;&#xA;ननु कथमुच्यते शृङ्गादीनां शरादीन्प्रति नोपादानत्वमिति ।&lt;br&gt;&#xA;तथा सत्युपादानान्तरानुपलम्भाच्छरादीनां निरुपादनोत्पत्तिः प्रसज्येतेत्यतो ऽभिसन्धिमुद्घाटयति उपादानेति&lt;br&gt;&#xA;&lt;em&gt;४,३६०&lt;/em&gt;&lt;br&gt;&#xA;शृङ्गादेरुक्तरूपापादानत्वे ऽपि नच शरादीनां निरुपादानत्वोक्तिप्रसङ्गः ।&lt;br&gt;&#xA;कतिपयानां शृङ्गाद्यवयवानां शराद्युपादानत्वाभ्युपगमात् ।&lt;br&gt;&#xA;नचैवमनैकान्त्यतादवस्थ्यम् ।&lt;br&gt;&#xA;यद्यप्यत्र शृङ्गादौ शराद्युपादानैकदेशत्वं प्र(ती)दृश्यते ।&lt;br&gt;&#xA;तथाप्यत्र शृङ्गादौ यस्यैकदेशस्योक्तस्य रूपापादानता स एव ब्रह्मणो दृष्टान्तो भवेत् ।&lt;br&gt;&#xA;तत एव शरादीनां भेदोपलम्भात् ।&lt;br&gt;&#xA;न तूपादानभागः ।&lt;br&gt;&#xA;ततस्तदभावात् ।&lt;br&gt;&#xA;एतदुक्तं भवति ।&lt;br&gt;&#xA;शृङ्गादेरवयवा हि केचिच्छरादीनामुपादानभूताः केचिन्निमित्तभूताः ।&lt;br&gt;&#xA;तत्र ये निमित्तभूतास्तेषु हेतुवृत्तावपि नानैकान्त्यम् ।&lt;br&gt;&#xA;तेषां सपक्षप्रविष्टत्वात् ।&lt;br&gt;&#xA;ये तूपादानभूतास्तेषां विपक्षप्रवेशे ऽपि न तत्र हेतुवृत्तिरिति कुतो ऽनैकान्त्यमिति ।&lt;br&gt;&#xA;यस्तु वैयात्यान्मन्यते ।&lt;br&gt;&#xA;नात्रापादानतास्ति ।&lt;br&gt;&#xA;किन्तूपादानत्वमेव केवलम् ।&lt;br&gt;&#xA;तथा चानैकान्तिकत्वमिति ।&lt;br&gt;&#xA;स प्रष्टव्यः ।&lt;br&gt;&#xA;किमत्राविनष्ट एव शृङ्गावयव्युपादानमित्यभिप्रायः, किं वा शृङ्गे ऽविनष्टे तदवयवाः सर्वे ऽपीति, उत नष्टे शृङ्गे तदवयवाः सर्वे ऽपीति ।&lt;br&gt;&#xA;नाद्य इत्याह नहीति&lt;br&gt;&#xA;अत्र शृङ्गे ।&lt;br&gt;&#xA;तथात्वे सुवर्णवच्छरे शृङ्गस्यापि प्रतीतिप्रसङ्गादिति हिशब्दार्थः ।&lt;br&gt;&#xA;न द्वितीय इत्याह नहीति&lt;br&gt;&#xA;अविनष्टृङ्गेषु तदवयवेषु सर्वेषु शराद्युपादानतैवेति न युक्तम् ।&lt;br&gt;&#xA;तथा सति शृङ्गशरयोः समानदेशताप्रसङ्गादिति हिशब्देन सूचयति ।&lt;br&gt;&#xA;न तृतीय इत्याह नहीति&lt;br&gt;&#xA;अत्र सर्वेष्वपि शृङ्गावयवेषु शृङ्गनाशोत्तरं शराद्युपादानतैवेति न युज्यते ।&lt;br&gt;&#xA;अतो नानैकान्त्यमिति हिशब्दः ।&lt;br&gt;&#xA;कुतो न युज्यत इत्यत आह बाह्येति&lt;br&gt;&#xA;कार्याद्बाह्यानामपरिणतानामवयवानामुपलम्भात् ।&lt;br&gt;&#xA;अपरिणतस्याप्युपादानत्वे ऽतिप्रसङ्गात् ।&lt;br&gt;&#xA;&lt;em&gt;४,३६३&lt;/em&gt;&lt;br&gt;&#xA;ननु शृङ्गं चेन्नष्टं कथं तर्हि शरोत्पत्त्यनन्तरमपि शृङ्गप्रत्ययप्रयोगावित्यतो गौरवादित्युक्तम् ।&lt;br&gt;&#xA;समाधानं पूर्ववत् ।&lt;br&gt;&#xA;मा भूद्भेदोपलम्भस्यात्र व्यभिचारः ।&lt;br&gt;&#xA;तथापि यदुक्तं नाचेतनविकारश्चेतन इति तदत्र व्यभिचरति ।&lt;br&gt;&#xA;अचेतनाद्गोमयादेः चेतनस्य वृश्चिकादेर्जननदर्शनादित्यत आह नचेति&lt;br&gt;&#xA;न चाचेतनतस् तत्र चेतनस्य समुद्भवः  (अनुव्याख्यानम्)१,४.७३च्द्&lt;br&gt;&#xA;न्यायसुधा-&lt;br&gt;&#xA;तत्र गोमयादेर्वृश्चिकादिजन्मनि ।&lt;br&gt;&#xA;नन्वनादिश्चेतन इति पूर्वाभ्यस्ताहाराभिलाषादिना प्रसिद्धम् ।&lt;br&gt;&#xA;अन्यथा पूर्वकर्माभावे जन्मनो ऽप्यसम्भवात् ।&lt;br&gt;&#xA;मध्ये कथञ्चित्सम्भवे ऽप्यादिसर्गे सर्वथा(अपि) अनुपपत्तेः ।&lt;br&gt;&#xA;तत्कथं निर्दलमिदमाशङ्कितम् ।&lt;br&gt;&#xA;सत्यम् ।&lt;br&gt;&#xA;तथापि परेण स्वग्रन्थे निवेशितत्वात् ।&lt;br&gt;&#xA;अचेतनाच्चेतनस्य जन्माभावे गोमयाद् वृश्चिको जायत इत्यादिव्यवहारविरोध इत्यत आह उपादानतयेति&lt;br&gt;&#xA;उपादानतया &amp;hellip;  (अनुव्याख्यानम्)१,४.७४अ&lt;br&gt;&#xA;न्यायसुधा-&lt;br&gt;&#xA;पूर्वेणैव सम्बन्धः ।&lt;br&gt;&#xA;न वयं कारणत्वमात्रं निषेधामो येन व्यवहारविरोधः स्यात् ।&lt;br&gt;&#xA;किन्तूपादानतया ।&lt;br&gt;&#xA;तस्यैव प्रकृतत्वात् ।&lt;br&gt;&#xA;&lt;em&gt;४,३६६&lt;/em&gt;&lt;br&gt;&#xA;यदि गोमयादिकं वृश्चिकादिकं प्रति नोपादानम्, किंरूपं तर्हि कारणम् ।&lt;br&gt;&#xA;येन व्यवहारोपपत्तिरिति पृच्छति किं तर्हीति&lt;br&gt;&#xA;उत्तरमाह अपादानमिति&lt;br&gt;&#xA;&amp;hellip; किं तर्ह्यपादानं ह्यचेतनम् ।&lt;br&gt;&#xA;कार्यदेहगतस्यास्य चेतनस्य प्रदृश्यते  (अनुव्याख्यानम्)१,४.७४&lt;br&gt;&#xA;न्यायसुधा-&lt;br&gt;&#xA;अस्य वृश्चिकादिशब्दाभिधेयस्य ।&lt;br&gt;&#xA;प्रदृश्यते हीति ततो निर्गतत्वोपलम्भादित्यर्थः ।&lt;br&gt;&#xA;नन्वेकदेशेनापादानत्वमभ्युपगतमिति ।&lt;br&gt;&#xA;सत्यम् ।&lt;br&gt;&#xA;तच्छरीरापेक्षयेत्युक्तम् कार्यदेहगतस्येति&lt;br&gt;&#xA;गोमयाद्युपादानकदेहगतस्येत्यर्थः ।&lt;br&gt;&#xA;अयमत्र समुच्चयार्थः ।&lt;br&gt;&#xA;वृश्चिकादिशब्देन द्वयमुच्यते देहश्चेतनश्च ।&lt;br&gt;&#xA;तत्र गोमयाद्यचेतनमचेतनस्य देहस्योत्पत्तावेकदेशेनोपादानमेकदेशेनापादानं च भवति ।&lt;br&gt;&#xA;चेतनस्य तु प्रादुर्भावलक्षणे जनने निमित्तमेव ।&lt;br&gt;&#xA;देवहेतुत्वात् ।&lt;br&gt;&#xA;तत्रैव चास्य प्रादुर्भावात् ।&lt;br&gt;&#xA;अत एवास्येति प्रत्यक्षवन्निर्देशः कृतः ।&lt;br&gt;&#xA;अपगमने तु अवधित्वेनापादानमेव ।&lt;br&gt;&#xA;अतो नोक्तनियमभङ्ग इति ।&lt;br&gt;&#xA;&lt;em&gt;४,३६७&lt;/em&gt;&lt;br&gt;&#xA;एवं ब्रह्मणो जगदुपादानत्वाभावे प्रमाणान्यभिधाय परोपन्यास्तानि प्रमाणानि निराकरिष्यन् क्रमस्याप्रयोजकत्वपरिणामादिति सूत्रार्थतयोक्तां&lt;br&gt;&#xA;श्रुतिं तावन्निराचष्टे सच्चेति&lt;br&gt;&#xA;&lt;em&gt;४,३६८&lt;/em&gt;&lt;br&gt;&#xA;सच्च त्यच्चाभवदिति नास्य विश्वत्वमुच्यते  (अनुव्याख्यानम्)१,४.७५अब्&lt;br&gt;&#xA;न्यायसुधा-&lt;br&gt;&#xA;‘सच्च त्यच्चाभवत् निरुक्तं चानिरुक्तं च निलयनं चानिलयनं च विज्ञानं चाविज्ञानं च सत्यं चानृतं च सत्यमभवत्’ इत्यस्यां श्रुतावस्य&lt;br&gt;&#xA;ब्रह्मणः सत्त्यदादिशब्दाभिधेयमूर्तामूर्ताराशिद्वयात्मकविश्वभाव उच्यत इति नास्ति ।&lt;br&gt;&#xA;कुतो नेत्यत आह तत्सृष्ट्वेति&lt;br&gt;&#xA;तत् सृष्ट्वेति गिरैवास्य पूर्वं विश्वस्य सिद्धितः  (अनुव्याख्यानम्)१,४.७५च्द्&lt;br&gt;&#xA;न्यायसुधा-&lt;br&gt;&#xA;‘स इदं सर्वमसृजत ।&lt;br&gt;&#xA;यदिदं किञ्च ।&lt;br&gt;&#xA;तत्सृष्ट्वा तदेवानुप्राविशत् ।&lt;br&gt;&#xA;तदनुप्रविश्य ।&lt;br&gt;&#xA;सच्च त्यच्चाभवत्’ इति वचनेन ब्रह्मणः सत्त्यदादिभवनात्पूर्वमेवास्य मूर्तामूर्तरूपस्य विश्वस्योत्पत्तेरवगतत्वात् ।&lt;br&gt;&#xA;एतदुक्तं भवति ।&lt;br&gt;&#xA;नेदं सत्त्यदादिभवनं विश्वो(स्योश्व)त्पादानात् ।&lt;br&gt;&#xA;विश्वोत्पत्त्युत्तरकालीनत्वात् ।&lt;br&gt;&#xA;या क्रिया यदुत्तरकालीना, नासावसौ ।&lt;br&gt;&#xA;यथा भुक्त्वा चरतीत्युक्तं चरणं न पूर्वकालीनं भोजनमिति ।&lt;br&gt;&#xA;अनुपपन्नार्थं चान्यथा वाक्यमापद्येत ।&lt;br&gt;&#xA;नहि मृत्सुवर्णादिकं घटरुचकादि सृष्ट्वा तदनुप्रविश्य तद्भवति ।&lt;br&gt;&#xA;यद्वा विश्वं सत्त्यदादिशब्दार्थतयात्र न विवक्षितम् तद्भवनात्पूर्वकालीनोत्पत्तिकत्वाद्भोजनवदित्यादि प्रयोक्तव्यम् ।&lt;br&gt;&#xA;&lt;em&gt;४,३७०&lt;/em&gt;&lt;br&gt;&#xA;कस्तर्हि श्रुत्यर्थ इत्यत आह सत्त्वादिति&lt;br&gt;&#xA;सत्त्वात् ततेर्वैदिकत्वात् सम्यग् वक्तुमशक्यतः ।&lt;br&gt;&#xA;आश्रयत्वात् स्वाश्रयत्वाज्ज्ञानत्वाद् दुर्विदत्वतः  (अनुव्याख्यानम्)१,४.७६&lt;br&gt;&#xA;सत्ततेर्यातनाच्चैव ह्यप्राप्तत्वाच्च दुर्जनैः ।&lt;br&gt;&#xA;नित्यासाधुगुणव्याप्तियन्तृरूपत्वतः सदा ।&lt;br&gt;&#xA;जगद्गतेन रूपेण ब्रह्मैव हि तथोच्यते  (अनुव्याख्यानम्)१,४.७७&lt;br&gt;&#xA;न्यायसुधा-&lt;br&gt;&#xA;जगद्भावं विना सत्त्वादिधर्मयोगेन ब्रह्मैव तथा सत्त्यदादिकमुच्यते ।&lt;br&gt;&#xA;तर्हि तदनुप्रविश्येत्यस्यान्वयो नास्ति ।&lt;br&gt;&#xA;नहि ब्रह्मणः सत्त्वादिधर्मयोगे सदादिशब्दवाच्यत्वे वा जगत्प्रवेशस्योपयोगो ऽस्ति ।&lt;br&gt;&#xA;नापि ततः पूर्वकालीनता ।&lt;br&gt;&#xA;किञ्चैवं सति प्रसिद्धिविरोधः सत्त्यदादिशब्दानां’द्वे वा व ब्रह्मणो रूपे’ इत्यादौ मूर्तामूर्तवाचितया प्रसिद्धत्वात् इत्यतो जगद्गतेन&lt;br&gt;&#xA;रूपेणेत्युक्तम् ।&lt;br&gt;&#xA;यद्यप्यनन्यापेक्षया सर्वदा सत्त्वादिधर्मयोगः सदादिशब्दवाच्यता च ब्रह्मणः ।&lt;br&gt;&#xA;तथापि तत्तद्वस्तुगतरूपेणैव तत्तच्छब्दवाच्यत्वमित्यस्ति व्यवस्था ।&lt;br&gt;&#xA;तथाच मूर्तामूर्तजगद्गतेन रूपेण ब्रह्मसदादिशब्दवाच्यमित्यतः तदनुप्रविश्येति सम्बद्धयते ।&lt;br&gt;&#xA;परमेश्वरसन्निधानादेव मूर्तामूर्तादेरपि सदादिशब्दवाच्यता चोपपद्यत इति ।&lt;br&gt;&#xA;&lt;em&gt;४,३७२&lt;/em&gt;&lt;br&gt;&#xA;सत्त्वादुत्तमत्वात्सत् ।&lt;br&gt;&#xA;ततेर्व्याप्तेस्त्यत् ।&lt;br&gt;&#xA;तनु विस्तार इत्यस्माड्ड्यत्प्रत्ययः ।&lt;br&gt;&#xA;वैदिकत्वान्निरुक्तम् ।&lt;br&gt;&#xA;निश्चयेनोक्तं हि निरुक्तम् ।&lt;br&gt;&#xA;नहि वेदादृते ऽन्येन ब्रह्म निश्चयेन वक्तुं शक्यते ।&lt;br&gt;&#xA;सम्यग्वस्तुमशक्यत्वतो ऽनिरुक्तम् ।&lt;br&gt;&#xA;यद्यपि निश्चयेनोक्तं न भवतीत्यनिरुक्तम् ।&lt;br&gt;&#xA;तथापि निरुक्तमित्यनेन विरोधात्सम्यक् कात्स्नर्येन वक्तुमशक्यत्वत इत्युक्तम् ।&lt;br&gt;&#xA;ननु वेदेतरप्रमाणेनानिरुक्तमिति कुतो न व्याख्यायते ।&lt;br&gt;&#xA;न ।&lt;br&gt;&#xA;प्रकृतपरित्यागप्रसङ्गात् ।&lt;br&gt;&#xA;वेदेन निरुक्तमिति (हि) प्रकृतम् ।&lt;br&gt;&#xA;किञ्चोक्तेः शब्दधर्मत्वात्प्रत्यक्षानुमानाभ्यामनिरुक्तमित्ययुक्तम् ।&lt;br&gt;&#xA;स्मृतीनामपि वेदात्मकत्वेन विरोधतादवस्थ्यम् ।&lt;br&gt;&#xA;महिमाधिक्यं चात्र लभ्यत इति ।&lt;br&gt;&#xA;जगदाश्रयत्वान्निलयनम् ।&lt;br&gt;&#xA;निश्चितमयन्ते प्रवर्तन्ते ऽस्मिन्निति ।&lt;br&gt;&#xA;रो ल इति योगविभागाल्लत्वम् ।&lt;br&gt;&#xA;निपूर्वस्य ली(ङ्)श्लेषण इत्यस्य वाधिकरणे ल्युटि कृते रूपमेतत् ।&lt;br&gt;&#xA;स्वाश्रयत्वादनिलयनम् ।&lt;br&gt;&#xA;न विद्यते स्वातिरिक्तं निलयनं यस्येति ।&lt;br&gt;&#xA;ज्ञानत्वाद्विशेषज्ञानरूपत्वाद्विज्ञानम् ।&lt;br&gt;&#xA;दुर्विदत्वतो दुर्ज्ञेयत्वादविज्ञानम् ।&lt;br&gt;&#xA;न विद्यते विज्ञानं सकलविशेषावगाहिजीवज्ञानं यद्विषय इति ।&lt;br&gt;&#xA;सत्ततेः सम्यग्व्याप्तेर्यातानाद्यतनं प्रति हेतुत्वाच्च सत्यम् ।&lt;br&gt;&#xA;तनोतेः ड्विप्रत्यये तकारमात्रं रूपम् ।&lt;br&gt;&#xA;तेन सच्छब्दस्य बहुव्रीहिः ।&lt;br&gt;&#xA;यती प्रयत्न इत्यस्यान्तर्णीतण्यर्थस्य डप्रत्यये (यमिति) रूपम् ।&lt;br&gt;&#xA;ततः कर्मधारयः ।&lt;br&gt;&#xA;‘अयस्मायदीनि छन्दसि’ इति भसञ्ज्ञाश्रयणाज्जश्त्वाभावः ।&lt;br&gt;&#xA;दुर्जनैरप्राप्यत्वादेवानृतञ्च ।&lt;br&gt;&#xA;नतु मिथ्यात्वात् ।&lt;br&gt;&#xA;यद्यपि ऋतं प्राप्तं नेत्यनृतम् ।&lt;br&gt;&#xA;तथापि’ब्रह्मविदाप्नोति परम्’ इत्यादिश्रुतिविरोधपरिहाराय दुर्जनैरित्युक्तम् ।&lt;br&gt;&#xA;हिशब्दो ब्रह्मणो मिथ्यात्वाभावे प्रसिद्धिं द्योतयति ।&lt;br&gt;&#xA;नित्यसाधुगुणव्याप्तियन्तृरूपत्वतः सत्यम् ।&lt;br&gt;&#xA;अत्र नित्यत्वत इत्येकं व्याख्यानम् ।&lt;br&gt;&#xA;नित्यसत्यशब्दयोरैकाथ्यर्स्य वक्ष्यमाणत्वात् ।&lt;br&gt;&#xA;सत् साधुगुणाः’सद्भावे साधुभावे च’ इति ।&lt;br&gt;&#xA;वचनात् तेषां व्याप्तिर्बाहुल्यं तकारेणोक्तम् ।&lt;br&gt;&#xA;पूर्ववत्तनोतेर्भावे ड्विप्रत्ययः ।&lt;br&gt;&#xA;तस्य यन्तृरूपत्वाद्यम् ।&lt;br&gt;&#xA;यम उपरम इति धातोः (इत्यतो) डः ।&lt;br&gt;&#xA;भक्तेषु साधुगुणबाहुल्यप्रेरकत्वादिति यावत् ।&lt;br&gt;&#xA;अभवदिति वचनाद्ब्रह्मणः सत्त्वादिकं सादीति शङ्कानिरासायोक्तम् सदेति&lt;br&gt;&#xA;प्रत्येकं चास्य सम्बन्धः ।&lt;br&gt;&#xA;&lt;em&gt;४,३८६&lt;/em&gt;&lt;br&gt;&#xA;तर्हि कथमभवदिति प्रयोग इत्यत आह व्यक्तिरिति&lt;br&gt;&#xA;व्यक्तिरुक्तगुणानां हि पुरुषापेक्षया नृणाम् ।&lt;br&gt;&#xA;भवेदभवदित्याद्यः प्रयोगश्चात्र युज्यते  (अनुव्याख्यानम्)१,४.७८&lt;br&gt;&#xA;न्यायसुधा-&lt;br&gt;&#xA;उक्तगुणानां सदादिशब्दोक्त(क्तानां)धर्माणां व्यक्तिः प्रतीतिः ।&lt;br&gt;&#xA;नृणामुपदेष्यृपुरुषापेक्षया सृष्टौ सत्यावेव भवेत् हि यस्मा(दस्मा)त्कारणात् ।&lt;br&gt;&#xA;अत्र च नित्यगुणे ऽपि ब्रह्मणि सदादिकमभवदितिप्रयोगो युज्यते ।&lt;br&gt;&#xA;ततश्चायं श्रुत्यर्थः सम्पद्यते ।&lt;br&gt;&#xA;तत् ब्रह्म मूर्तामूर्तात्मकं विश्वं सृष्ट्वा तत्प्रेरकत्वेन नानारूपैस्तदेव विश्वं प्रविश्य प्राक् सृष्टेरुपदेष्यॄणामुपदेश्यानां च&lt;br&gt;&#xA;शरीरेन्द्रियवतामभावादप्रतीतगुणकं सत् अथेदानीमुपदेष्यॄणामुपदेश्यानां च शणीरेन्द्रियवत्त्वे सति प्रतीतसत्त्वादिगुणमभवदिति ।&lt;br&gt;&#xA;तदनेन पारमेश्वरी सृष्टिर्योग्यानां स्वगुणज्ञानार्थेत्युक्तं भवति ।&lt;br&gt;&#xA;यथोक्तम् ।&lt;br&gt;&#xA;‘सो ऽयं विहार इह मे तनुभृत्स्वभावसम्भूतये भवति भूतिकृदेव भूत्याः’ इति ।&lt;br&gt;&#xA;&lt;em&gt;४,३८७&lt;/em&gt;&lt;br&gt;&#xA;ब्रह्मपरिणामनिराकरणमुपसंहरति तस्मादिति&lt;br&gt;&#xA;तस्मादशेषकर्तैको निर्विकारो रमापतिः  (अनुव्याख्यानम्)१,४.७९अब्&lt;br&gt;&#xA;न्यायसुधा-&lt;br&gt;&#xA;निर्विकार एवाशेषकर्तेति सम्बन्धः ।&lt;br&gt;&#xA;द्विभागं ब्रह्मेति यन्निराकृतं तस्योपसंहार एक इति ।&lt;br&gt;&#xA;परिणामानुपपत्तावुक्तयुक्तेरनुवादो वा ।&lt;br&gt;&#xA;अतो न ब्रह्मोपादानत्वं प्रकृत्यधिकरणार्थ इति (सम्बन्धः) शेषः ।&lt;br&gt;&#xA;कस्तर्हि तदर्थ इत्यत आह शब्दैरिति&lt;br&gt;&#xA;शब्दैः प्रकृतिरित्याद्यैः स्त्रीलिङ्गैरभिधीयते  (अनुव्याख्यानम्)१,४.७९च्द्&lt;br&gt;&#xA;न्यायसुधा-&lt;br&gt;&#xA;इत्यर्थोस्येति शेषः ।&lt;br&gt;&#xA;अनेनापव्याख्याननिराकरणस्य स्वव्याख्यानदार्ढ्यार्थत्वात् नासङ्गतिरित्यपि सूचितम् ।&lt;br&gt;&#xA;&lt;em&gt;४,३८८&lt;/em&gt;&lt;br&gt;&#xA;ननु वक्तव्यार्थस्यावशिष्टत्वात्कथमुपसंहारः क्रियते ।&lt;br&gt;&#xA;तथाहि ।&lt;br&gt;&#xA;प्रतिज्ञादृष्टान्तानुपरोधादित्युक्तं तावद्दूषणीयम् ।&lt;br&gt;&#xA;सत्यम् ।&lt;br&gt;&#xA;विवर्तनिराकरणेन निराकरिष्यते ।&lt;br&gt;&#xA;तर्ह्यभिध्योपदेशाच्चेत्यत्रोक्तं’बहु स्यां प्रजायेय’ इति वाक्यं दूषणीयमिति चेन्न ।&lt;br&gt;&#xA;अस्यापि सच्च त्यच्च’ इति वाक्यव्याख्यानन्यायेनैव व्याख्यातत्वादित्याह बहु स्यामिति&lt;br&gt;&#xA;बहु स्यामिति तस्यैव ह्युक्तमार्गेण युज्यते  (अनुव्याख्यानम्)१,४.८०अब्&lt;br&gt;&#xA;न्यायसुधा-&lt;br&gt;&#xA;तस्यैव निर्विकारस्यैव ।&lt;br&gt;&#xA;उक्तमार्गेणेत्यस्य (एव)विवरणं तत्तद्गतेन रूपेणेति&lt;br&gt;&#xA;तत्तद्गतेन रूपेण &amp;hellip;  (अनुव्याख्यानम्)१,४.८०च्&lt;br&gt;&#xA;न्यायसुधा-&lt;br&gt;&#xA;तत्तदनन्तपदार्थप्रेरकानन्तरूपैर्बहु स्यामिति सो ऽकामयतेत्यस्याः श्रुतेरर्थ इत्यर्थः ।&lt;br&gt;&#xA;एवं तर्हि’स इदं सर्वमसृजत’ इत्युत्तरवाक्यमसङ्गतं स्यात् ।&lt;br&gt;&#xA;न ह्यन्यार्थं सङ्कल्पमभिधायान्यक्रियाभिधानं सङ्गच्छते ।&lt;br&gt;&#xA;नहीश्वरो ऽस्वतन्त्रो ऽसत्यकामो वेत्यत आह तदर्थमिति&lt;br&gt;&#xA;&amp;hellip; तदर्थं ह्यसृजज्जगत्  (अनुव्याख्यानम्)१,४.८०द्&lt;br&gt;&#xA;&lt;em&gt;४,३८९&lt;/em&gt;&lt;br&gt;&#xA;न्यायसुधा-&lt;br&gt;&#xA;तत्तत्पदार्थनियामकबहुस्वरूपत्वकामनानन्तरं नियम्यापेक्षत्वात् नियामकत्वस्य, तदर्थं नियामकबहुस्वरूपत्वार्थं, नियम्यं जगत्तावदसृजत्,&lt;br&gt;&#xA;ततो नियामकबहुस्वरूपो भूत्वा, तदेवानुप्राविशदिति, वाक्ययोजनोपपत्तेः कात्रासङ्गतिरित्यर्थः ।&lt;br&gt;&#xA;अनेनैव’तदात्मानं स्वयमकुरुतेति’ श्रुतिर्व्याख्याता वेदितव्या ।&lt;br&gt;&#xA;न ह्यत्रात्मानं प्रपञ्चात्मनाकुरुतेति श्रूयते ।&lt;br&gt;&#xA;उभयाम्नानं च ऊर्णनाभिदृष्टान्ताक्त्यैव निरस्तम् ।&lt;br&gt;&#xA;नह्यूर्णनाभेरुत्पद्यमानस्य, तस्मिन्नेव लीयमानस्य च, तन्तोरूर्णनाभिरुपादानम् ।&lt;br&gt;&#xA;किन्तु तदुपभुक्तमन्नमेवेत्युक्तम् ।&lt;br&gt;&#xA;योनिश्चेत्येतत्प्रागेव निरस्तमिति युक्त एवोपसंहार इति ।&lt;br&gt;&#xA;&lt;em&gt;४,३९०&lt;/em&gt;&lt;br&gt;&#xA;अपव्याख्यानानन्तरं दूषयितुमनुवदति यच्चेति&lt;br&gt;&#xA;&lt;em&gt;४,३९१&lt;/em&gt;&lt;br&gt;&#xA;यच्चाविकृतमेवैतद् ब्रह्म विश्वात्मना मृषा ।&lt;br&gt;&#xA;दृश्यते मन्ददृष्टयैव स सर्ग इति कथ्यते  (अनुव्याख्यानम्)१,४.८१&lt;br&gt;&#xA;न्यायसुधा-&lt;br&gt;&#xA;ब्रह्म विश्वात्मना दृश्यत इति यत्, स सर्ग इति कथ्यत इत्येतावत्परिणामवादे ऽपि समम् ।&lt;br&gt;&#xA;अत उक्तमविकृतमेवेति ।&lt;br&gt;&#xA;अविकृतत्वं कुत इत्यत उक्तमेकमिति ।&lt;br&gt;&#xA;अद्वितीयम् ।&lt;br&gt;&#xA;निरवयवं चेत्यर्थः ।&lt;br&gt;&#xA;तथाहि ।&lt;br&gt;&#xA;किं ब्रह्मणः स्वत एव विश्वाकारपरिणामः ।&lt;br&gt;&#xA;किं वा परतः ।&lt;br&gt;&#xA;नाद्यः, क्वाप्यदर्शनात् ।&lt;br&gt;&#xA;यदपि क्षीरवद्धीत्युदाहृतम् ।&lt;br&gt;&#xA;तत् कालादेर्विद्यमानत्वादयुक्तम् ।&lt;br&gt;&#xA;स्वेच्छयैवेति चेन्न ।&lt;br&gt;&#xA;प्रयोजनाभावात् ।&lt;br&gt;&#xA;स्वभावो ऽयमिति चेन्न ।&lt;br&gt;&#xA;प्रेक्षावत्त्वहानेः ।&lt;br&gt;&#xA;न द्वितीयः ।&lt;br&gt;&#xA;अद्वितीयत्वात् ।&lt;br&gt;&#xA;नच निरवयवं क्वापि परिणतं दृष्टम् ।&lt;br&gt;&#xA;आकाशं संयोगादिमदुपलब्धमिति चेन्न ।&lt;br&gt;&#xA;द्रव्याकारणपरिणामस्य प्रकृतत्वात् ।&lt;br&gt;&#xA;परमाण्वादयस्तु स्वरूपेणैव न सिद्धा इति ।&lt;br&gt;&#xA;&lt;em&gt;४,३९४&lt;/em&gt;&lt;br&gt;&#xA;अविकृतमेवान्यदन्यात्मना दृश्यत इत्यसम्भवि इत्यत उक्तम् मृषेति&lt;br&gt;&#xA;मृषाशब्देन विश्वस्य ब्रह्मतादात्म्यस्य तद्दर्शनस्य चानिर्वचनीयतोच्यते ।&lt;br&gt;&#xA;यथा रज्जुरविकृतैव मृषा भुजङ्गाद्याकारेणाभासते तथैवेति ।&lt;br&gt;&#xA;तर्हि विश्वोपादानमन्यद्वक्तव्यमित्यत उक्तं मन्ददृष्टयैवेति ।&lt;br&gt;&#xA;मन्दा भवति दृष्टिर्यया सा मन्ददृष्टिस्तया माययेत्यर्थः ।&lt;br&gt;&#xA;अथवासम्भवपरिहारार्थमुक्तं मन्ददृष्टयैवेति ।&lt;br&gt;&#xA;मन्दा चासौ दृष्टिश्च मन्ददृष्टिर्भ्रान्तिस्तयेत्यर्थः ।&lt;br&gt;&#xA;भ्रान्तेरपि याथार्थ्याद्विश्व(स्य)सत्यतापत्तिरित्यत उक्तम् मृषेति&lt;br&gt;&#xA;तदेतन्मिथ्याप्रपञ्चारोपाधिष्ठानत्वमेव ब्रह्मणः प्रकृतिश्चेत्यादिना कथ्यत इति ।&lt;br&gt;&#xA;&lt;em&gt;४,३९९&lt;/em&gt;&lt;br&gt;&#xA;एतदुक्तं भवति ।&lt;br&gt;&#xA;प्रकृतिश्चेत्यादिसूत्रैरुक्तरीत्या ब्रह्मणो जगदुपादानत्वमुच्यते ।&lt;br&gt;&#xA;उपादानत्वं च न परिणामितया ।&lt;br&gt;&#xA;अपि तर्हि अविद्यापरिणाममृषाविश्वभ्रमाधिष्ठानत्वेनैव ।&lt;br&gt;&#xA;अतो नोक्तदोष इति ।&lt;br&gt;&#xA;&lt;em&gt;४,४००&lt;/em&gt;&lt;br&gt;&#xA;दूषयितुमुपक्रमते कथ्यत इति&lt;br&gt;&#xA;यद् ब्रह्म विवर्तवादिना कथ्यते, तस्य दूषणं कथ्यत, इत्यावृत्त्या योजनीयम् ।&lt;br&gt;&#xA;तच्च नेति नञनुवृत्तिर्वा कर्तव्या ।&lt;br&gt;&#xA;कुतो नेत्यतो विकल्पेन पृच्छति सेति&lt;br&gt;&#xA;सा मन्ददृष्टिस्तस्यैव ब्रह्मणः किं ततो ऽन्यगा  (अनुव्याख्यानम्)१,४.८२अब्&lt;br&gt;&#xA;न्यायसुधा-&lt;br&gt;&#xA;विश्वस्य ब्रह्मविवर्तत्वे निराकर्तव्ये मन्ददृष्टयाश्रयप्रश्नो ऽनुपपन्न इत्यत उक्तम् सेति&lt;br&gt;&#xA;एकस्य तच्वाप्रच्युतस्य पूवर्विपरीतासत्यानेकरूपावभासलक्षणविवर्ततया, तदुपादानतया, चोक्तेत्यर्थः ।&lt;br&gt;&#xA;मन्ददृष्टावाश्रयानिरूपणादिना निराकृतायां सर्वमिदं निराकृतं भवतीति भावः ।&lt;br&gt;&#xA;तस्यैव, यदवष्टम्भो विश्वो विवर्त, इत्यर्थः ।&lt;br&gt;&#xA;ततो ऽन्यगा जीवगतेत्यर्थः ।&lt;br&gt;&#xA;किंशब्दस्योभयतः सम्बन्धः ।&lt;br&gt;&#xA;&lt;em&gt;४,४०२&lt;/em&gt;&lt;br&gt;&#xA;मायावादिनो हि केचित् ब्रह्मैव स्वाविद्यया जगदाकारेण विवर्तते स्वप्नादिवदिति मन्यन्ते ।&lt;br&gt;&#xA;बिम्बस्थानीयं ब्रह्म मायाशक्तिमत् कारणं, जीवाश्च प्रत्येकमविद्यानुबद्धाः, इत्यपरे ।&lt;br&gt;&#xA;मायाविद्याप्रतिबिम्बितं ब्रह्म जगत्कारणम्, विरुद्धं च ब्रह्माभूतत्वालम्बनं जीवाश्चाविद्यानुबद्धा इत्यन्ये ।&lt;br&gt;&#xA;जीवा एव स्वाविद्यया प्रत्येकं प्रपञ्चाकारेण ब्रह्म विभ्राम्यन्ति, सादृश्याच्च प्रपञ्चैकतावभासः अनेकावगतद्वितीयचन्द्रवत्, स्वरूपापेक्षया च&lt;br&gt;&#xA;ब्रह्म जगत्कारणमित्येके ।&lt;br&gt;&#xA;तत्रावान्तरभेदमविवक्षित्वा द्वेधैव विकल्पितम् ।&lt;br&gt;&#xA;इह जीवगेत्यनुक्त्वा ततो ऽन्यगेति वदता स जीवः किं ब्रह्मणो ऽन्यो(ऽनन्यो वा) न वा इत्यपि विकल्पः सूचितः ।&lt;br&gt;&#xA;तत्र द्वितीयः प्रथमे प्रविशतीति तं दूषयति ब्रह्मणश्चेदिति&lt;br&gt;&#xA;ब्रह्मणश्चेत् क्व सार्वज्ञ्यम् &amp;hellip;  (अनुव्याख्यानम्)१,४.८२च्&lt;br&gt;&#xA;&lt;em&gt;४,४०३&lt;/em&gt;&lt;br&gt;&#xA;न्यायसुधा-&lt;br&gt;&#xA;यदि ब्रह्मणो वि(श्व)भ्रमस्तदा भ्रमस्य विशेषाज्ञानपूर्वकत्वात्तदपि ब्रह्मणो ऽङ्गीकरणीयम् ।&lt;br&gt;&#xA;तथाच तस्य सार्वज्ञ्यं न स्यात् ।&lt;br&gt;&#xA;यदि च न ब्रह्मणि सार्वज्ञ्यं, तर्हि क्व तत्स्यात् ।&lt;br&gt;&#xA;न तावज्जीवे, अनुभवविरोधात् ।&lt;br&gt;&#xA;नापि जडे, ज्ञानमात्रासम्भवात् ।&lt;br&gt;&#xA;तथाच’यः सर्वज्ञः’ इत्यादिश्रुतिवैयर्थ्यं स्यात् ।&lt;br&gt;&#xA;ननु सार्वज्ञ्यमपि ब्रह्मणो भ्रान्त्यैवेति चेन्न ।&lt;br&gt;&#xA;यादृशतादृशस्यापि विशेषज्ञानविरोधित्वात् ।&lt;br&gt;&#xA;अन्यथा शुक्तिज्ञानवतो ऽपि तदज्ञानं न विरुद्धयतेति भ्रमानुच्छेदप्रसङ्गः ।&lt;br&gt;&#xA;उपलक्षणं चैतत् ।&lt;br&gt;&#xA;ब्रह्मणो विशेषाभावात्तदनवभासनिमित्तो भ्रमो नोपपद्यते ।&lt;br&gt;&#xA;स्वरूपं तु स्वप्रकाशतया सिद्धम् ।&lt;br&gt;&#xA;असिद्धत्वे वा(च) सुतरां विभ्रमानुपपत्तिः ।&lt;br&gt;&#xA;अधिष्ठानानुपलम्भादित्यपि द्रष्टव्यम् ।&lt;br&gt;&#xA;द्वितीयस्याद्यं दूषयति अन्यगा चेदिति&lt;br&gt;&#xA;&amp;hellip; अन्यगा चेत् स्वतो ऽन्यता  (अनुव्याख्यानम्)१,४.८२द्&lt;br&gt;&#xA;न्यायसुधा-&lt;br&gt;&#xA;यदि ब्रह्मव्यतिरिक्तजीवाश्रया विश्वभ्रान्तिरङ्गीक्रियते तदा भ्रान्त्याश्रयस्य भ्रान्तिकल्पितत्वायोगात् जीवब्रह्मणोरन्यता स्वाभाविकीत्यापन्नम् ।&lt;br&gt;&#xA;ततश्चापसिद्धान्त इति ।&lt;br&gt;&#xA;&lt;em&gt;४,४०८&lt;/em&gt;&lt;br&gt;&#xA;नन्वस्तु जीवब्रह्मभेदो वास्तवः ।&lt;br&gt;&#xA;अनात्मप्रपञ्चो ऽस्तु भ्रान्तिकल्पितो ब्रह्मणीत्यत आह नेति&lt;br&gt;&#xA;नादेहयोगिनो दृष्टिरिति तत् कारणं स्वतः  (अनुव्याख्यानम्)१,४.८३अब्&lt;br&gt;&#xA;न्यायसुधा-&lt;br&gt;&#xA;यद्यपि नैवं मायावादिनो मन्यन्ते ।&lt;br&gt;&#xA;तथापि सूत्रार्थनिराकरणाय प्रवृत्तस्य तत्रैवानुपपत्तिव्युत्पादनं श्लाघ्यमित्यारम्भः ।&lt;br&gt;&#xA;न केवलं ब्रह्मव्यतिरिक्तानां जीवानामकल्पितत्वम् ।&lt;br&gt;&#xA;किन्तु देहयोगरहितस्येन्द्रियाभावातत्पदार्थदर्शनं न सम्भवतीत्यतो हेतोः आरोपकारणमिन्द्रियं तदाश्रयो देहश्च कल्पनां&lt;br&gt;&#xA;विनैवास्तीत्यङ्गीकरणीयम् ।&lt;br&gt;&#xA;नहि सुखादिवद्रजतादिवद्वास्य प्रपञ्चस्य साक्षिमात्रसिद्धत्वं परो मन्यते देहेन्द्रियाणामप्युत्पत्तिमत्वात् ।&lt;br&gt;&#xA;तत्कारणं च स्वत इत्यङ्गीकरणीयम् ।&lt;br&gt;&#xA;&lt;em&gt;४,४१०&lt;/em&gt;&lt;br&gt;&#xA;अस्तु ब्रह्मव्यतिरिक्तानां जीवानां सकारणानां तदीयदेहेन्द्रियाणां चाभ्रान्तिकल्पितत्वम् ।&lt;br&gt;&#xA;द्रष्टृत्वेन दर्शनकरणत्वेन तदाश्रयत्वेन तत्कारणत्वेन च भ्रान्तेः पूर्वभावित्वात् ।&lt;br&gt;&#xA;तदतिरिक्तास्तु प्रपञ्चो ऽस्तु भ्रान्तिकल्पित इत्यत आह देहिन इति&lt;br&gt;&#xA;देहिनः कारणयुता देहाश्च यदि न भ्रमात्  (अनुव्याख्यानम्)१,४.८३च्द्&lt;br&gt;&#xA;किं भ्रान्तिकल्पितं तत्र &amp;hellip;  (अनुव्याख्यानम्)१,४.८४अ&lt;br&gt;&#xA;न्यायसुधा-&lt;br&gt;&#xA;कारणशब्देन ज्ञानकारणानामिन्द्रियाणां देहेन्द्रियकारणानां च ग्रहणम् ।&lt;br&gt;&#xA;सिद्धा इति शेषः ।&lt;br&gt;&#xA;किं आक्षेपे ।&lt;br&gt;&#xA;तत्र तर्हि प्रपञ्चे ब्रह्मणीति वा ।&lt;br&gt;&#xA;अनन्तजीवसकारणदेहेन्द्रियातिरिक्तस्य प्रपञ्चस्याभावात् ।&lt;br&gt;&#xA;विषयाणामपि देहेन्द्रियनिर्वाहार्थत्वादिति भावः ।&lt;br&gt;&#xA;तथाच न केवलमपसिद्धान्तः ।&lt;br&gt;&#xA;प्रकृतिश्चेत्यादिसूत्राणां निर्विषयत्वापत्तिश्च स्यादिति शेषः ।&lt;br&gt;&#xA;&lt;em&gt;४,४११&lt;/em&gt;&lt;br&gt;&#xA;ननु अन्यगा चेत्स्वतो ऽन्यता इत्युक्तम् ।&lt;br&gt;&#xA;जीवब्रह्मभेदस्यापि भ्रान्तिसिद्धत्वात् ।&lt;br&gt;&#xA;भ्रान्त्या ब्रह्मणो भिन्नस्य बाह्याध्यात्मिकार्थभ्रम इति हि मन्यत इत्यत आह भेदो ऽपीति&lt;br&gt;&#xA;&amp;hellip; भेदो ऽपि भ्रमजो यदि  (अनुव्याख्यानम्)१,४.८४ब्&lt;br&gt;&#xA;न्यायसुधा-&lt;br&gt;&#xA;न केवलं प्रपञ्चः, किन्तु जीवब्रह्मणोर्भेदो ऽपि यदि भ्रमजो भ्रमसिद्धः अङ्गीक्रियते ।&lt;br&gt;&#xA;तदा अन्योन्याश्रयता स्यादिति सम्बन्धः ।&lt;br&gt;&#xA;अत्रान्योन्याश्रयताशब्देन चक्रकमुच्यते तस्यापि बहुष्वन्योन्याश्रयत्वात् ।&lt;br&gt;&#xA;कथमन्योन्याश्रयता इत्यत उक्तम् भ्रान्तेरिति&lt;br&gt;&#xA;भ्रान्तेरज्ञानमूलत्वात् तस्य भेदव्यपेक्षया  (अनुव्याख्यानम्)१,४.८४च्द्&lt;br&gt;&#xA;न्यायसुधा-&lt;br&gt;&#xA;भ्रान्तेर्जीवब्रह्मभेदहेतोर्भावरूपाज्ञानकारणत्वात् ।&lt;br&gt;&#xA;तस्याज्ञानस्य च भेदसापेक्षत्वात् ।&lt;br&gt;&#xA;अज्ञानमनादित्वात्कथं भेदव्यपेक्षया स्यादित्यत उक्तम् नाज्ञानेति&lt;br&gt;&#xA;नाज्ञानकल्पकं किञ्चिदन्योन्याश्रयता यतः  (अनुव्याख्यानम्)१,४.८५अब्&lt;br&gt;&#xA;न्यायसुधा-&lt;br&gt;&#xA;यतो ब्रह्मव्यतिरिक्तजीवादृते नाज्ञानकल्पकं किञ्चिदस्ति ।&lt;br&gt;&#xA;&lt;em&gt;४,४१२&lt;/em&gt;&lt;br&gt;&#xA;एतदुक्तं भवति ।&lt;br&gt;&#xA;जीवब्रह्म(णोः)भेदो यया भ्रान्त्या सिद्धः, सा तावदज्ञानापेक्षा ।&lt;br&gt;&#xA;भ्रान्तेः स्वरूपतो विषयश्चाज्ञानकार्यत्वाङ्गीकारात् ।&lt;br&gt;&#xA;यद्यपि भेदविषया भ्रान्तिः साक्षिचैतन्यम् ।&lt;br&gt;&#xA;तथापि तस्यासङ्गस्यारोपितार्थसंसृष्टरूपं(पता) नाज्ञानेन विनोत्पद्यते ।&lt;br&gt;&#xA;तच्चाज्ञानं भेदसापेक्षम् ।&lt;br&gt;&#xA;अनादित्वे ऽपि भ्रान्तिकल्पितत्वस्याङ्गीकृतत्वात् ।&lt;br&gt;&#xA;अन्यथा सत्यतापातात् ।&lt;br&gt;&#xA;भ्रान्तेः (च) जीवाश्रितत्वस्याङ्गीकृतत्वात् ।&lt;br&gt;&#xA;भेदकल्पनया विना च जीवस्याभावात् ।&lt;br&gt;&#xA;न चाविद्यारोपो ब्रह्मण्येवेति युक्तम् ।&lt;br&gt;&#xA;सर्वस्यापि तदाश्रयत्वोपपत्तौ अर्धजरतीयानुपपत्तेः ।&lt;br&gt;&#xA;अतो भ्रमज्ञानजीवभेदानामन्यसापेक्षत्वाच्चक्रकमिति ।&lt;br&gt;&#xA;अथवा भेदस्य भ्रान्तिकल्पितत्वे भ्रान्तेश्च भेदसापेक्षत्वादन्योन्याश्रयत्वमनेनोक्तम् ।&lt;br&gt;&#xA;व्युत्पादनार्थमेवाज्ञानं मध्ये निवेशितमिति द्रष्टव्यम् ।&lt;br&gt;&#xA;अनेन जीवाज्ञानवादो(पक्षो)ऽपि निरस्तः ।&lt;br&gt;&#xA;इतरेतराश्रयादिदोषसाम्यात् ।&lt;br&gt;&#xA;बीजाङ्कुरवददोष इति चेन्न ।&lt;br&gt;&#xA;वैषम्यात् ।&lt;br&gt;&#xA;व्यक्तिभेदेन हि तत्रादोषत्वम् ।&lt;br&gt;&#xA;नच जीवाविद्यव्यक्तिभेदो ऽस्तीति ।&lt;br&gt;&#xA;&lt;em&gt;४,४१५&lt;/em&gt;&lt;br&gt;&#xA;यदुक्तं नादेहयोगिन इत्यादि तदनुपपन्नम् ।&lt;br&gt;&#xA;देहादेरपि भ्रान्तिकल्पितत्वात् ।&lt;br&gt;&#xA;नच तत्र कारणाभावः पूर्वदेहादेर्विद्यमानत्वात् ।&lt;br&gt;&#xA;नचैवमनवस्था, अनादित्वादिति ।&lt;br&gt;&#xA;मैवम् ।&lt;br&gt;&#xA;आदिसर्गे देहादिदर्शनानुपपत्तेः ।&lt;br&gt;&#xA;न ह्ययं साक्षिमात्रसिद्धो ऽर्थ इत्युक्तम् ।&lt;br&gt;&#xA;किञ्च स्यादयमनवस्थापरिहारः, यदि पूर्वपूर्वतरादिदेहादेरपि भ्रान्तिसिद्धत्वं प्रमितं स्यात् ।&lt;br&gt;&#xA;अन्यथैवं, सर्वत्रानवस्थापरिहारः प्रसज्येत ।&lt;br&gt;&#xA;नचात्र प्रमाणं अस्ति ।&lt;br&gt;&#xA;ननु कथं नास्ति,’नेह नाना’ इत्यादिश्रुतेर्विद्यमानत्वादिति एतदाह(इत्यत आह) भ्रमत्वे त्विति&lt;br&gt;&#xA;भ्रमत्वे त्वियमुक्तिश्च तदन्तःपतनान्नहि  (अनुव्याख्यानम्)१,४.८५च्द्&lt;br&gt;&#xA;&lt;em&gt;४,४१६&lt;/em&gt;&lt;br&gt;&#xA;न्यायसुधा-&lt;br&gt;&#xA;यद्वा सर्वो ऽप्ययं प्रसङ्गो विपर्ययपयर्वसानहीनत्वादाभास एव ।&lt;br&gt;&#xA;नेह नानेत्यादिश्रुत्या सर्वस्यापि वियदादेः प्रपञ्चस्य भ्रान्तिकल्पितत्वाभिधानात् इत्याशङ्कयेदमुदितम् ।&lt;br&gt;&#xA;उपपत्त्यविरुद्धो हि वेदार्थो ग्राह्यः ।&lt;br&gt;&#xA;अन्यथा अन्धो मणिमविन्दत् इत्यादेरपि ग्रहणप्रसङ्गात् ।&lt;br&gt;&#xA;विचारशास्नानारम्भप्रसङ्गाच्च ।&lt;br&gt;&#xA;नेह नानेत्यादिवाक्यं चोपपत्तिविरुद्धम् ।&lt;br&gt;&#xA;तथाहि ।&lt;br&gt;&#xA;यदि वियदादिकं सर्वं भ्रमसिद्धं स्यात् तदा तदन्तःपातित्वादियं श्रुतिश्च तथा स्यात् ।&lt;br&gt;&#xA;भ्रमारोपितं वियदादिकं सर्वं भ्रमसिद्धं स्यात् तदा तदन्तःपातित्वादियं श्रुतिश्च तथा स्यात् ।&lt;br&gt;&#xA;भ्रमारोपितं चासदिति श्रुतेरप्यसत्त्वान्नार्थधीहेतुत्वमिति ।&lt;br&gt;&#xA;भ्रमशब्दः ज्ञाने अर्थे च परेषां प्रसिद्ध इति भ्रमत्व इत्युक्तम् ।&lt;br&gt;&#xA;यद्यप्ययमर्थः प्रथमसूत्रे वर्णितः तथापि तत्राध्यात्मिकः प्रसङ्गः (प्रपञ्चो) अत्र तु बाह्यषवषय इति भेदः ।&lt;br&gt;&#xA;अधिकविवक्षया चोक्तस्य पुनरुक्तिरिति ।&lt;br&gt;&#xA;&lt;em&gt;४,४१९&lt;/em&gt;&lt;br&gt;&#xA;ननु सर्वो ऽप्ययं प्रपञ्चो भ्रान्तिसिद्धो ऽपि व्यावहारिको भवत्येव ।&lt;br&gt;&#xA;अतस्तदन्तःपतिता श्रुतिरपि व्यावहारिकत्वादर्थहेतुर्भविष्यतीत्यत आह व्यावहारिकतेति&lt;br&gt;&#xA;व्यावहारिकता चास्य स्यादबाध्यत्व एव हि  (अनुव्याख्यानम्)१,४.८६अब्&lt;br&gt;&#xA;न्यायसुधा-&lt;br&gt;&#xA;चस्त्वर्थः ।&lt;br&gt;&#xA;स्यादप्येवं यदि प्रपञ्चस्य व्यावहारिकता तावत् (तव) शक्याङ्गीकारा स्यात् ।&lt;br&gt;&#xA;न चैवम् ।&lt;br&gt;&#xA;यतो ऽस्य प्रपञ्चस्य व्यावहारिकता तु अबाध्यत्व एव स्यात् ।&lt;br&gt;&#xA;एतदुक्तं भवति ।&lt;br&gt;&#xA;यदि प्रपञ्चो व्यावहारिको ऽङ्गीक्रियेत, तर्ह्यबाध्यो ऽप्यङ्गीकर्तव्यः प्रसज्येत ।&lt;br&gt;&#xA;नच तथाङ्गीक्रियते भवता ।&lt;br&gt;&#xA;अतो न व्यावहारिकाप्यङ्गीकर्तुमुचित इति ।&lt;br&gt;&#xA;सत्यत्वाङ्गीकारापादने त्विष्यापादनं स्यात् ।&lt;br&gt;&#xA;परेणापि कथञ्चित्सत्यत्वस्याप्यङ्गीकृतत्वात् ।&lt;br&gt;&#xA;अतो ऽबाध्यत्व एवेत्युक्तम् ।&lt;br&gt;&#xA;ननु शक्तिरजतादेर्बाध्यस्याप्यभिज्ञाभिवदनरूपव्यवहारविषयत्वाद्वयाप्तिहीनो ऽयं तर्क इत्यत आह बाध्यमिति&lt;br&gt;&#xA;बाध्यं नार्थक्रियाकारि &amp;hellip;  (अनुव्याख्यानम्)१,४.८६च्&lt;br&gt;&#xA;&lt;em&gt;४,४२०&lt;/em&gt;&lt;br&gt;&#xA;न्यायसुधा-&lt;br&gt;&#xA;सत्यं बाध्यं शुक्तिरजतादिकम्, अभिज्ञादिकं व्यवहारविषय इति ।&lt;br&gt;&#xA;तथाप्यर्थक्रियाकारि न भवति ।&lt;br&gt;&#xA;नहि तेन रजतोचिता वलयनिर्माणाद्यर्थक्रियाजायमाना दृष्टा ।&lt;br&gt;&#xA;अर्थक्रियाकारित्वलक्षणमेव व्यावहारिकत्वमिह प्रकृतम् ।&lt;br&gt;&#xA;नाभिज्ञादिविषयत्वम् ।&lt;br&gt;&#xA;श्रुतेरर्थधीजनकत्वोपन्यस्तत्वात् ।&lt;br&gt;&#xA;अतो न तर्कस्याङ्गवैकल्यमिति ।&lt;br&gt;&#xA;ननु बाध्यत्वं शुक्तिकाद्यधिष्ठानस्य धर्मः ।&lt;br&gt;&#xA;‘विज्ञातस्यान्यथा’ इत्युक्तत्वात् ।&lt;br&gt;&#xA;शुक्तिकादिकं चार्थक्रियाकारीति कथमुच्यते बाध्यं नार्थक्रियाकारीति ।&lt;br&gt;&#xA;मैवम् ।&lt;br&gt;&#xA;निषेध्यत्वलक्षणबाध्यत्वस्य पराभ्युपगतस्यात्राश्रयणात् ।&lt;br&gt;&#xA;&lt;em&gt;४,४२१&lt;/em&gt;&lt;br&gt;&#xA;ननु तथाप्यसत्यस्य स्वाप्नकामिनीसम्भोगादेः चरमधातुविसर्गाद्यर्थक्रियाकारित्वदर्शनात् व्याप्तिविकलस्तर्क इत्यत आह न चेति&lt;br&gt;&#xA;&amp;hellip; नच स्वप्नो ऽपि नो मृषा  (अनुव्याख्यानम्)१,४.८६द्&lt;br&gt;&#xA;न्यायसुधा-&lt;br&gt;&#xA;स्वप्न इति स्वप्नावस्थोपलब्धो ऽर्थः ।&lt;br&gt;&#xA;नो ऽस्माकं बादरायणीयानां मते ।&lt;br&gt;&#xA;तर्हि मम मतेन व्याप्तिभङ्गो ऽस्तु मया मृषात्वेनाङ्गीकृतत्वात् इति चेन्न, बादरायणीयेन तथाङ्गीकर्तुमशक्यत्वात् ।&lt;br&gt;&#xA;ननु कथं बादरायणस्य न मृषा स्वप्न इत्यत आह वासनेति&lt;br&gt;&#xA;वासनाजनितत्वेन तस्याप्यङ्गीकृतत्वतः  (अनुव्याख्यानम्)१,४.८७अब्&lt;br&gt;&#xA;न्यायसुधा-&lt;br&gt;&#xA;तस्य स्वप्नस्यापि मायामात्रमिति वदता सूत्रकारेण वासनाजनितत्वेनाङ्गीकृतत्वात् इदं ज्ञायते, यत् न तस्य स्वप्नो मृषाभिमत इति ।&lt;br&gt;&#xA;नहि कश्चिदविद्यमानस्य कारणं निरूपयेत् ।&lt;br&gt;&#xA;किञ्च श्रुत्यनुसारी हि सूत्रकारस्य सिद्धान्तः स्यात् ।&lt;br&gt;&#xA;श्रुत्या च स्वाप्नार्थस्य कर्तारं वदन्त्या सत्यत्वमेवाभिप्रेतमिति न मृषात्वं सूत्रकृतो ऽभिमतमित्याह स हीति&lt;br&gt;&#xA;&lt;em&gt;४,४२२&lt;/em&gt;&lt;br&gt;&#xA;स हि कर्तेति वाक्याच्च &amp;hellip;  (अनुव्याख्यानम्)१,४.८७च्&lt;br&gt;&#xA;न्यायसुधा-&lt;br&gt;&#xA;ननु कथं स्वप्नो न मृषा ।&lt;br&gt;&#xA;‘मायामात्रम्’ इति सूत्रकृतैव तन्मिथ्यात्वस्य वक्ष्यमाणत्वादित्यतो वाह वासनेति&lt;br&gt;&#xA;न मायामात्रपदेन स्वप्नस्य मृषात्वमभिमतम्, किन्तु वासनाजनितत्वम्, अतो न मृषेत्यर्थः ।&lt;br&gt;&#xA;यथा चैतत्तथा उपपादयिष्यते ।&lt;br&gt;&#xA;तस्यागामिनः सूत्रस्य वासनाजनितत्वप्रतिपादकत्वेन अस्माभिरङ्गीकृतत्वादिति वा योज्यम् ।&lt;br&gt;&#xA;न केवलं वक्ष्यमाणोपपत्तिवशात् मृषात्वं न सूत्रार्थः ।&lt;br&gt;&#xA;किन्तु श्रुतिवशाच्चेत्याह स हीति&lt;br&gt;&#xA;&lt;em&gt;४,४२३&lt;/em&gt;&lt;br&gt;&#xA;यद्वा स्वाप्नार्थो न तावदनादिनित्यः, पश्चात् अदृष्टयादिविरोधात् ।&lt;br&gt;&#xA;नापि सादिविनाशी, उपादाननिमित्तयोरनिरूपणात् ।&lt;br&gt;&#xA;नच प्रकारान्तरं सम्भवति ।&lt;br&gt;&#xA;तत्कथं न मृषेत्यत आह वासनेति&lt;br&gt;&#xA;नोपादानाभाव इति शेषः ।&lt;br&gt;&#xA;‘न मृषा’ इति पूर्वेण वा सम्बन्धः ।&lt;br&gt;&#xA;एवम् उपादानं निरूप्य निमित्तमुपपादयति सहीति&lt;br&gt;&#xA;निमित्तं चेश्वरो ज्ञायते, इति शेषः ।&lt;br&gt;&#xA;‘न मृषा’ इति पूर्वेणैव वा अन्वयः ।&lt;br&gt;&#xA;&lt;em&gt;४,४२४&lt;/em&gt;&lt;br&gt;&#xA;ननु कथं तर्हि’स्वप्नमायासरूपा’ इत्यादौ स्वप्नस्य भ्रान्तित्वोक्तिरित्यत आह जाग्रत्वमिति&lt;br&gt;&#xA;&amp;hellip; जाग्रत्त्वमिति हि भ्रमः  (अनुव्याख्यानम्)१,४.८७द्&lt;br&gt;&#xA;न्यायसुधा-&lt;br&gt;&#xA;इतिशब्द आद्यर्थे, उल्लेखार्थे वा ।&lt;br&gt;&#xA;जाग्रदहमस्मीति द्रष्टुर्यज्जाग्रत्त्वं, यच्चैतत्पदार्थानां जाग्र(द्दृशा दृशादृष्टपदार्थैः ऐक्यं, बाह्यमृदादिजन्यत्वं वा, एवमादिप्रतिभासो भ्रमः ।&lt;br&gt;&#xA;बाध्यत्वादिति हिशब्दार्थः ।&lt;br&gt;&#xA;तदपेक्षया श्रुत्यादिवचनानीति भावः ।&lt;br&gt;&#xA;&lt;em&gt;४,४२५&lt;/em&gt;&lt;br&gt;&#xA;ननु च रज्जौ सर्पभ्रमे, असत्यस्यापि सर्पस्य सर्पोचितभयकम्पाद्यर्थक्रियाकारित्वं दृश्यते, तथा सर्पे समारोपितायाः कुसुममालायाः&lt;br&gt;&#xA;सन्तोषकारिता उपलभ्यते, अतो व्याप्तिभङ्गस्तर्कस्येत्यत आह सर्पेति&lt;br&gt;&#xA;सर्पभ्रमादावपि हि ज्ञानमस्त्येव तादृशम्  (अनुव्याख्यानम्)१,४.८८अब्&lt;br&gt;&#xA;न्यायसुधा-&lt;br&gt;&#xA;‘ना भूदत्र सर्पः’ इतिवत्’न सर्पज्ञानमभूत्’ इति बाधकानुदयात् ।&lt;br&gt;&#xA;अभूदेवेत्यनुवृत्तेश्च ।&lt;br&gt;&#xA;भ्रमत्वस्य विषयवैपरीत्यमात्रेणोपपत्तेरिति हिशब्दार्थः ।&lt;br&gt;&#xA;कि(मतो)न्ततो यदि ज्ञानमस्त्येवेत्यत आह तदेवेति&lt;br&gt;&#xA;तदेवार्थक्रियाकारि &amp;hellip;  (अनुव्याख्यानम्)१,४.८८च्&lt;br&gt;&#xA;न्यायसुधा-&lt;br&gt;&#xA;एवशब्देन सर्पादिकं व्यावतर्यति ।&lt;br&gt;&#xA;सत्यपि सर्पादौ असति च ज्ञाने, भयकम्पाद्यनुत्पत्तेः ।&lt;br&gt;&#xA;सति च (तस्मिन्) तदुत्पत्तेर्ज्ञानकार्यमेव भयकम्पादिकं न सर्पकार्यम् ।&lt;br&gt;&#xA;तत्कार्यं तु अभिसर्पणदंशनादिकम् ।&lt;br&gt;&#xA;मरणमपि धातुव्याकुलतानिमित्तकम् ।&lt;br&gt;&#xA;सा च विषद्रव्येणेव भयादिनापि भवतीति न बाध्यस्य(स्यापि) सर्पादेरर्थक्रियाकारित्वम् ।&lt;br&gt;&#xA;&lt;em&gt;४,४२७&lt;/em&gt;&lt;br&gt;&#xA;ननु किं ज्ञानमात्रं भयादिजनकं किंवा विषयावच्छिन्नम् ।&lt;br&gt;&#xA;नाद्यः ।&lt;br&gt;&#xA;घटज्ञानस्यापि ज्ञानत्वेन तदापत्तेः ।&lt;br&gt;&#xA;द्वितीये न तावद्विषयो रज्ज्वादिः ।&lt;br&gt;&#xA;रज्जुरियमित्यादि ज्ञानस्यापि भयादिहेतुतापातात् ।&lt;br&gt;&#xA;सर्पादिश्चेद्विशेषणतया तस्यापि भयादिहेतुत्वं प्राप्तम् ।&lt;br&gt;&#xA;&lt;em&gt;४,४२८&lt;/em&gt;&lt;br&gt;&#xA;अत्र कश्चिदाह ।&lt;br&gt;&#xA;नायं दोषः, ज्ञानव्यावर्तकतयोपयुक्तस्य सर्पादेर्विषयस्य ज्ञानजन्यार्थक्रियायामप्रवेशात् ।&lt;br&gt;&#xA;नहि कुरूणां क्षेत्रे वसति, गुरूणां टीकां पठति इत्यादौ विशेषणस्यापि कारकत्वमस्ति ।&lt;br&gt;&#xA;किन्त्वतिप्रसक्तयोः क्षेत्रटीकयोर्व्यावृत्तिमात्रेण चरितार्थत्वमिति ।&lt;br&gt;&#xA;तदसत् ।&lt;br&gt;&#xA;एवमपि बाध्यस्य सर्पादेर्व्यावर्तकत्वस्यावश्याभ्युपगमनीयत्वात् ।&lt;br&gt;&#xA;व्यावृत्तिबुद्धिजनकत्वं हि व्यावर्तकत्वम् ।&lt;br&gt;&#xA;तत्रापि ज्ञानाभ्युपगमेन परिहारे व्यावर्तकोपादानेन प्रसङ्गतादवस्थ्यमिति ।&lt;br&gt;&#xA;तत्राह तादृशमिति&lt;br&gt;&#xA;यादृशं सत्यसर्पोल्लेखि ज्ञानं, तादृशमित्यर्थः ।&lt;br&gt;&#xA;सत्यसर्पज्ञानं तावद्घटादिज्ञानाद्वयावृत्तमनुभूयते ।&lt;br&gt;&#xA;व्यावृत्तिश्च व्यावर्तक(धर्म)योगकृता सर्वत्रोपलब्धा ।&lt;br&gt;&#xA;नच विषयो व्यावर्तकः, तस्यातद्धर्मत्वात् ।&lt;br&gt;&#xA;सम्बद्धं हि व्यावर्तकं भवति ।&lt;br&gt;&#xA;अन्यथातिप्रसङ्गात् ।&lt;br&gt;&#xA;विषयसम्बन्धो व्यावर्तको ऽस्त्विति चेन्न ।&lt;br&gt;&#xA;तस्य संयोगादिरूपस्याभावात् ।&lt;br&gt;&#xA;अतः कश्चिज्ज्ञानगत एव धर्मो ऽभ्युपगन्तव्यः ।&lt;br&gt;&#xA;किञ्च विलक्षणसमाग्रीजन्मनोर्ज्ञानयोर्यथा परोक्षत्वापरोक्षत्वरूपो विशेषः विषयोपाधिना विनाभ्युपगम्यते, एवमपरोक्षज्ञाने ऽपि कथं स्वगतो&lt;br&gt;&#xA;विशेषो नाङ्गीकरणीयः ।&lt;br&gt;&#xA;अपि च सर्पज्ञानस्य विलक्षणार्थक्रिया न स्वगतेनातिशयेन विनोपपद्यते ।&lt;br&gt;&#xA;नहि&lt;br&gt;&#xA;देवदत्तसम्बन्धितामात्रेण कलमबीजं कलमबीजान्तरकार्यविलक्षणं कार्यमुपजनयति ।&lt;br&gt;&#xA;स चायं विशेषः सत्यसर्पज्ञाने समीचीनया सामग्षा जातः, मिथ्यासर्पज्ञाने त्वसमीचीनया इति न कश्चिद्विशेषः ।&lt;br&gt;&#xA;अतो विषयान्तर्भावमन्तरेण स्वगतेनैव विशेषेण सर्पादिज्ञानस्य भयादिजनकत्वान्न सर्पस्य किञ्चित्करत्वमिति ।&lt;br&gt;&#xA;तदेवं यत्राथर्क्रिया निश्चिता न तत्र मिथ्यात्वम्, यत्र तु मिथ्यात्वं न तत्रार्थक्रियेति न तर्कमूलव्याप्तेः क्वापि भङ्गः, इत्युपसंहरति तदिति&lt;br&gt;&#xA;व्यास(५)&lt;br&gt;&#xA;&amp;hellip; तत् सदेवार्थकारकम्  (अनुव्याख्यानम्)१,४.८८द्&lt;br&gt;&#xA;&lt;em&gt;४,४३३&lt;/em&gt;&lt;br&gt;&#xA;न्यायसुधा-&lt;br&gt;&#xA;नन्वर्थक्रियाकारित्वं यथा विपक्षान्मिथ्याभूताद्वयावृत्तम् एवं सपक्षाद्ब्रह्मणो ऽपि व्यावृत्तत्वादसाधारणम् ।&lt;br&gt;&#xA;नच ज्ञानस्य सत्यस्यार्थक्रियोक्तेति वाच्यम्, तस्यापि प्रपञ्चान्तर्भावेन विप्रतिपन्नत्वादित्यत आह ब्रह्म त्विति&lt;br&gt;&#xA;ब्रह्म त्वर्थक्रियाकारि परतः स्वत एव वा ।&lt;br&gt;&#xA;अङ्गीकृतं हि तेनैव &amp;hellip;  (अनुव्याख्यानम्)१,४.८९अच्&lt;br&gt;&#xA;न्यायसुधा-&lt;br&gt;&#xA;तेन मायावादिनैव ब्रह्म प्रपञ्चादप्यतिशयेनार्थक्रियाकार्यमङ्गीकृतमेव हि जन्मादिसूत्रे जगत्कारणत्वेनोक्तत्वात् ।&lt;br&gt;&#xA;अतः सपक्षप्रवेशित्वान्नासाधारण्यं मन्तव्यम् ।&lt;br&gt;&#xA;ननु मयाङ्गीक्रियमाणं ब्रह्मणो ऽर्थक्रियाकारित्वं च न स्वाभाविकम् ।&lt;br&gt;&#xA;किन्तु परत एव ।&lt;br&gt;&#xA;मायायां तदाप(यत्तमि)तत इत्यङ्गीकारात् ।&lt;br&gt;&#xA;अतः कथमापादकस्य सपक्षप्रवेश इत्यत आह परत इति&lt;br&gt;&#xA;अङ्गीकृतं तावदर्थक्रियाकारित्वं ब्रह्मणः, तत्स्वतः परतो वास्तु किमनेन प्रकृतानुपयुक्तेन ।&lt;br&gt;&#xA;नहि स्वतो ऽर्थक्रियाकारित्वमापादकत्वेनास्माभिरभिहितम्, परेण वा प्रस्तावितम् ।&lt;br&gt;&#xA;अन्यथा सामान्यतः प्रयुक्तस्य धूमादेर्विशेषाकारेण सपक्षाप्रवेशितयासाधारण्य(ण)स्य वक्तुं शक्यत्वेन तद्भङ्गः स्यात् ।&lt;br&gt;&#xA;&lt;em&gt;४,४३५&lt;/em&gt;&lt;br&gt;&#xA;स्यादेतत् ।&lt;br&gt;&#xA;ब्रह्मणोऽर्थक्रियाकारित्वं परत इत्यस्य नायमर्थः दारुयन्त्रस्येव पराधीनम् इति, नापि कुलालस्येव प्रयोजनाद्यपेक्षमिति; किन्तु गगने मलिनतेव&lt;br&gt;&#xA;निष्क्रिया एव ब्रह्मणि मायासम्बन्धादर्थक्रिया(दि) अवभासत इति ।&lt;br&gt;&#xA;न चैवंविधेन सपक्षप्रवेशो भवत्यापादकस्येत्यत आह परतस्त्व इति ।&lt;br&gt;&#xA;&amp;hellip; परतस्त्वे नच प्रमा  (अनुव्याख्यानम्)१,४.८९द्&lt;br&gt;&#xA;न्यायसुधा-&lt;br&gt;&#xA;ब्रह्मणोऽर्थक्रियाकारित्वस्येति शेषः ।&lt;br&gt;&#xA;परतस्त्वे निरूपितरूपे ।&lt;br&gt;&#xA;प्रमा प्रमाणम् ।&lt;br&gt;&#xA;&lt;em&gt;४,४३६&lt;/em&gt;&lt;br&gt;&#xA;अयमत्राशयः ।&lt;br&gt;&#xA;ब्रह्मणो जगन्निर्माणाद्यर्थक्रिया प्रतीता न वा ।&lt;br&gt;&#xA;न चेत्कथं लक्षणत्वेनोच्यते ।&lt;br&gt;&#xA;कस्य च मायामयत्वमङ्गीक्रियते ।&lt;br&gt;&#xA;प्रतीतत्वे ऽपि न तावत्प्रत्यक्षानुमानाभ्याम् ।&lt;br&gt;&#xA;तदगोचरत्वात् ।&lt;br&gt;&#xA;अतः श्रुत्यैवेति वक्तव्यम् ।&lt;br&gt;&#xA;तथाच कथं मायिकत्वम् ।&lt;br&gt;&#xA;तत्किं श्रुतिप्रतीतं सर्वमेव सत्यम् ।&lt;br&gt;&#xA;अद्धा ।&lt;br&gt;&#xA;बाधकाभावे तु तथैव ।&lt;br&gt;&#xA;नचैवं ब्रह्मणो ऽर्थक्रियायाः परतस्त्वे प्रमाणमस्ति यद्बाधकं भवेत् ।&lt;br&gt;&#xA;बाधकाभावमात्रेण कथं सत्यार्थत्वमिति चेत् ।&lt;br&gt;&#xA;प्रामाण्यस्य स्वतस्त्वादिति ब्रूमः ।&lt;br&gt;&#xA;परतस्त्वे च प्रामाण्यस्यानवस्थापातेन न प्रमा निश्चीयेत ।&lt;br&gt;&#xA;सन्ति’निष्फलं निष्क्रियम्’ इत्यादिश्रुतयो बाधिका इति चेत् ।&lt;br&gt;&#xA;एवं श्रुतिबलेन परस्त्वे ऽर्थक्रियायाः स्वीकृते तदभिधात्री’स इदं सर्वमसृजत’ इत्यादिश्रुतिर्न प्रमा स्यात् ।&lt;br&gt;&#xA;प्रतिपादितार्थमिथ्यात्वातिरिक्तस्याप्रामाण्यस्याभावात् ।&lt;br&gt;&#xA;किञ्चाविशेषात्’निष्कलं निष्क्रियम्’ इति श्रुतिरेतच्छतिविरोधात्परतस्त्वे न प्रमेति किं न स्यात् ।&lt;br&gt;&#xA;अन्यदुत्तरत्र वक्ष्याम इति ।&lt;br&gt;&#xA;&lt;em&gt;४,४३९&lt;/em&gt;&lt;br&gt;&#xA;नन्वस्त्वबाध्यमेवार्थक्रियाकारि प्रपञ्चमप्यबाध्यमङ्गीकरोमि ।&lt;br&gt;&#xA;आत्यन्तिकाबाध्यत्वाभावे ऽपि प्राग्ब्रह्मात्मैक्यज्ञानादबाध्यत्वात् ।&lt;br&gt;&#xA;अतस्तदन्तर्गता श्रुतिरप्यमुख्यसत्यत्वात्साधिका भविष्यतीत्यत आह अमुख्येति&lt;br&gt;&#xA;अमुख्यसत्यमानस्य साधकत्वे सदाऽवयोः ।&lt;br&gt;&#xA;न हि सम्प्रतिपत्तिः स्यादतस्तिष्ठतु सा प्रमा  (अनुव्याख्यानम्)१,४.९०&lt;br&gt;&#xA;न्यायसुधा-&lt;br&gt;&#xA;सदा इत्य(नेन)स्य प्रमेयस्य प्रागेवोपपादितत्वमित्याचष्टे ।&lt;br&gt;&#xA;ततश्च पुनरुक्तिदोषः परिहृतो भवति ।&lt;br&gt;&#xA;तिष्ठतु न वक्तव्येति यावत् ।&lt;br&gt;&#xA;सा प्रमा ब्रह्मज्ञानबाध्यं प्रमाणमित्यर्थः ।&lt;br&gt;&#xA;यस्मात्सा श्रुतिरप्रमा तस्मात्तिष्ठत्विति वा ।&lt;br&gt;&#xA;प्रपञ्चमिथ्यात्वं हि तदथर्ः ।&lt;br&gt;&#xA;न चासौ ब्रह्मस्वरूपम् ।&lt;br&gt;&#xA;सोपाधिकत्वात् ।&lt;br&gt;&#xA;ततो ऽस्य बाध्यत्वमावश्यकम् ।&lt;br&gt;&#xA;बाध्यार्थं चाप्रमाणमिति प्रसिद्धमेव ।&lt;br&gt;&#xA;बाध्यार्थत्वे ऽपि प्राग्ब्रह्मज्ञानादबाध्यार्थत्वेन प्रामाण्यमस्त्वित्यत उक्तम् अमुख्येति&lt;br&gt;&#xA;सत्यमबाध्यार्थम् ।&lt;br&gt;&#xA;नहि कालविलम्बेन बाधितार्थं प्रमाणं भवतीति वक्ष्यामः ।&lt;br&gt;&#xA;अस्त्वेवं स्वरूपतो विषयतश्चासत्यत्वात्साधकत्वेन विप्रतिपन्ना श्रुतिः, तथापि प्रपञ्चमिथ्यात्वसाधनाय तदुपन्यासः कुतो न कार्यः इत्यत आह न&lt;br&gt;&#xA;हीति&lt;br&gt;&#xA;न हि विप्रतिपन्नेन शक्यं साधयितुं क्वचित्  (अनुव्याख्यानम्)१,४.९१अब्&lt;br&gt;&#xA;न्यायसुधा-&lt;br&gt;&#xA;तथात्वे स्वरूपासिद्धकालातीतयोरप्युपन्यासः स्यात् ।&lt;br&gt;&#xA;आरोपमात्रस्य तत्रापि सुलभत्वादिति भावः ।&lt;br&gt;&#xA;&lt;em&gt;४,४४१&lt;/em&gt;&lt;br&gt;&#xA;स्यादेतत् ।&lt;br&gt;&#xA;आस्तामियं प्रमाणसदसत्त्वचिन्ता ।&lt;br&gt;&#xA;प्रमाणेनैव प्रमेयसिद्धेः ।&lt;br&gt;&#xA;अन्यथा भवतामपि प्रपञ्चमिथ्यात्वनिराकरणे तत्सत्यत्वसाधने च प्रमाणाभावेन कथाभावप्रसङ्गात् ।&lt;br&gt;&#xA;युष्माभिरुपन्यस्यमानं प्रमाणं सत्यमसत्यं वा स्यात् ।&lt;br&gt;&#xA;न तावत्सत्यं मां प्रति वक्तुमुचितम् मया सत्यस्य साधकत्वानङ्गीकारात्, यत्सत्यं न तत्र क्रियाऽवेशः यत्र च क्रियाऽवेशो न तत्सत्यमिति ।&lt;br&gt;&#xA;नच वाच्यं साक्षिणः सत्यस्य साधकत्वं त्वयाङ्गीकृतमिति ।&lt;br&gt;&#xA;कथच्चित्सुखादौ तस्य शक्योपन्यासत्वे ऽपि बाह्यप्रपञ्चे तदयोगात् ।&lt;br&gt;&#xA;बाह्यप्रमाणविषयो ह्यसौ ।&lt;br&gt;&#xA;अन्यथान्धबधिराद्यभावप्रसङ्गात् ।&lt;br&gt;&#xA;स एव चात्र प्रकृत इति ।&lt;br&gt;&#xA;नाप्यसत्यं भवद्भिरनङ्गीकृतत्वादित्यत आह साधकत्वमिति&lt;br&gt;&#xA;&lt;em&gt;४,४४२&lt;/em&gt;&lt;br&gt;&#xA;साधकत्वं तु सत्यस्य साक्षिणो ह्यावयोर्द्वयोः ।&lt;br&gt;&#xA;सम्यक् सम्प्रतिपन्नं तन्न विवतर्ममतं भवेत्  (अनुव्याख्यानम्)१,४.९१च्फ़्&lt;br&gt;&#xA;न्यायसुधा-&lt;br&gt;&#xA;सत्यस्य त्विति सम्बन्धः ।&lt;br&gt;&#xA;सम्यगिति मुख्यत एव, न त्वधिकरणसिद्धान्तत्वेन ।&lt;br&gt;&#xA;हिशब्दः, सर्वं वस्तु ज्ञाततयाज्ञाततया वा साक्षिचैतन्यस्य विषय एवेत्यादितत्प्रसिद्धिद्योतकः ।&lt;br&gt;&#xA;तदित्यव्ययम् ।&lt;br&gt;&#xA;तेन साक्षिणा ।&lt;br&gt;&#xA;विश्वविवर्तमतं न भवेत् ।&lt;br&gt;&#xA;निराकुर्म इति यावत् ।&lt;br&gt;&#xA;उपलक्षणं चैतत् ।&lt;br&gt;&#xA;विश्वस्य सत्यतामपि तेनैव साधयाम इत्यपि द्रष्टव्यम् ।&lt;br&gt;&#xA;तथाच वक्ष्यते ।&lt;br&gt;&#xA;&lt;em&gt;४,४४४&lt;/em&gt;&lt;br&gt;&#xA;न कापि प्रमाणप्रमेयादिव्यवस्था मयाङ्गीकृता ।&lt;br&gt;&#xA;किन्तु परकीयरीत्यैव सर्वमुच्यते ।&lt;br&gt;&#xA;तत्कथं किमप्यनङ्गीकुर्वाणं मां प्रति साक्षिणः साधकत्वं त्वयाङ्गीकृतमित्युच्यत इत्यत आह यदीति&lt;br&gt;&#xA;यदि नाङ्गीकृतं किञ्चिदनङ्गीकृततापि हि ।&lt;br&gt;&#xA;नाङ्गीकृतेति मूकः स्यादिति नास्मद्विवादिता  (अनुव्याख्यानम्)१,४.९२&lt;br&gt;&#xA;न्यायसुधा-&lt;br&gt;&#xA;न विद्यते ऽङ्गीकृतमङ्गीकारो यस्येत्यनङ्गीकृतः ।&lt;br&gt;&#xA;तस्य भावो ऽनङ्गीकृतता ।&lt;br&gt;&#xA;अनङ्गीकारित्वमित्यर्थः ।&lt;br&gt;&#xA;इतिशब्दद्वयं हेतौ ।&lt;br&gt;&#xA;यदि परो ब्रूयान्मया किञ्चिन्नाङ्गीकृतमिति ।&lt;br&gt;&#xA;तदासौ वक्तव्यः ।&lt;br&gt;&#xA;सर्वथानङ्गीकृतत्वम् आत्मनस्त्वयाङ्गीकृतं न वा ।&lt;br&gt;&#xA;आद्ये(ऽपि) किञ्चिदपि नाङ्गीकृतमिति पक्षहानेः आत्मनो ऽनङ्गीकर्तृतापि नाङ्गीकृतेति द्वितीय एवाङ्गीकरणीयः ।&lt;br&gt;&#xA;तथाच असौ मूकः स्यात् ।&lt;br&gt;&#xA;अङ्गीकारानङ्गीकारोदासीनस्य मृतकस्येव वाक्यप्रवृत्तेरयुक्तत्वात् ।&lt;br&gt;&#xA;तथाच मौनमवलम्बमानस्य नास्मत्प्रतिवादितेति किमत्र वक्तव्यम् ।&lt;br&gt;&#xA;सत्यमेतत् ।&lt;br&gt;&#xA;वस्तुतस्तु वयं सर्वतो निवृत्ताः स्वतः सिद्धे चिदात्मनि ब्रह्मतत्वे केवले भारमवलम्ब्य चरितार्थाः सुखमास्महे ।&lt;br&gt;&#xA;ये तु स्वपरिकल्पितसाधनदूषणादिव्यवस्थया विचारमवतार्य तत्त्वं निर्णेतुमिच्छन्ति तान्प्रति ब्रूमो न साध्वीयं भवतां विचारव्यवस्थेति ।&lt;br&gt;&#xA;मैवम् ।&lt;br&gt;&#xA;एवमपि परकीयविचारव्यवस्थितेरसाधुत्वस्यावश्यमङ्गीकरणीयत्वात् ।&lt;br&gt;&#xA;अन्यथा तद्व्युत्पादनं व्यर्थं स्यात् ।&lt;br&gt;&#xA;अथ तन्मात्रमङ्गीकृत्य प्रमाणादिव्यवस्था नाङ्गीकृतेति मन्यसे ।&lt;br&gt;&#xA;तन्न ।&lt;br&gt;&#xA;प्रमाणादिना विना परव्यवस्थाया असाधुत्वस्य व्युत्पादयितुमशक्यत्वात् ।&lt;br&gt;&#xA;भवत्कल्पितव्यवस्थैव व्याहतत्वादसाध्वी भवद्वयवस्थेति ब्रूमो न पुनरत्र किमपि प्रमाणमङ्गीकुर्म इति चेन्न, यत्स्वाभ्युपगतव्यवस्थाविरुद्धं&lt;br&gt;&#xA;तदसाध्वित्यस्यापि प्रमाणस्याङ्गीकर्तव्यत्वात् ।&lt;br&gt;&#xA;एतदपि परेणाभ्युपगतमेवाश्रीयत इति चेत् न ।&lt;br&gt;&#xA;किं परकीयव्यवस्थाया असाधुत्वस्वयमवबुद्धय परं प्रति बोध्यते ऽनवबुद्धयैव वा ।&lt;br&gt;&#xA;द्वितीये विप्रलम्भकत्वं स्यात् ।&lt;br&gt;&#xA;विजिगीषुकथायामेवमेवेत चेत् न ।&lt;br&gt;&#xA;शिष्यस्यापि बोद्धयत्वात् ।&lt;br&gt;&#xA;आद्ये ऽस्मादन्यस्माद्वा प्रमाणात्स्वयं बोद्धव्यम् ।&lt;br&gt;&#xA;तत्कथं प्रमाणाद्यनङ्गीकर्तृत्वम् ।&lt;br&gt;&#xA;प्रमितिकरणत्वादिनोपादानस्यैव प्रमाणाद्यङ्गीकारित्वात् ।&lt;br&gt;&#xA;तस्मात् सत्त्वासत्त्वा(सत्यत्वासत्यत्वा)भ्युपगमोदासीनैः प्रमाणादिकमङ्गीकृत्योच्यत इति वक्तव्यम् ।&lt;br&gt;&#xA;तच्च प्रागेव निरस्तमिति ।&lt;br&gt;&#xA;&lt;em&gt;४,४४८&lt;/em&gt;&lt;br&gt;&#xA;एवं विश्वस्य ब्रह्मविवर्तत्वं निराकृत्य तत्स(त्ता)त्यतायां प्रमाणमाह विश्वमिति&lt;br&gt;&#xA;विश्वं सत्यं यच्चिकेत प्रघान्वस्य यथार्थतः ।&lt;br&gt;&#xA;इत्यादिश्रुतयः सर्वा विश्वसत्यत्ववाचकाः  (अनुव्याख्यानम्)१,४.९३&lt;br&gt;&#xA;&lt;em&gt;४,४४८फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;यथार्थत इत्यनेन’कविर्मनीषी’ इति श्रुतिमुपादत्ते ।&lt;br&gt;&#xA;व्यावहारिकसत्यतापराः श्रुतय इति चेन्न ।&lt;br&gt;&#xA;‘तत्सत्यम्’ इत्यस्या अपि तथात्वप्रसङ्गात् ।&lt;br&gt;&#xA;श्रुत्यन्तरविरोधादिति चेदत्रापि’असदेवेदम्’ इति श्रुतिविरोधात् ।&lt;br&gt;&#xA;अपुरुषार्थत्वान्न प्रपञ्चसत्यतायां तात्पर्यमिति चेन्न ।&lt;br&gt;&#xA;सत्यजगन्निर्मातृत्वादिपारमेश्वरमाहात्म्यज्ञानस्यैव पुरुषार्थहेतु(प्रयोजन)त्वात् ।&lt;br&gt;&#xA;निष्प्रपञ्चात्मज्ञानसाध्याद्वितीयतापत्तिरुपपुरुषार्थविरुद्धं प्रपञ्चसत्यत्वमिति चेत् तर्हि ब्रह्मसत्यत्वमपि&lt;br&gt;&#xA;शून्यपरिभावनालभ्यशून्यतापत्तिलक्षणमोक्षविरुद्धमिति समानम् ।&lt;br&gt;&#xA;तत् प्रमाणाननुगुणमिति चेत् ।&lt;br&gt;&#xA;सममेतदपीति वक्ष्यामः ।&lt;br&gt;&#xA;अनुमानमपि प्रपञ्चसत्यतायामथर्क्रियाकारित्वं द्रष्टव्यम् ।&lt;br&gt;&#xA;प्रागुक्ततर्कोपपादनेनैव अस्योपपादित्वादिति ।&lt;br&gt;&#xA;&lt;em&gt;४,४५२&lt;/em&gt;&lt;br&gt;&#xA;एवमागमानुमानाभ्यां सिद्धे विश्वसत्यत्वे प्रत्यक्षमप्याह सत्यत्वमिति&lt;br&gt;&#xA;सत्यत्वं गगनादेश्च साक्षिप्रत्यक्षसाधितम्  (अनुव्याख्यानम्)१,४.९४अब्&lt;br&gt;&#xA;न्यायसुधा-&lt;br&gt;&#xA;चशब्दः प्रमाणसमुच्चये ।&lt;br&gt;&#xA;न केवलमान्तरस्य सुखादेः किन्तु बाह्यस्य गगनादेश्चेति वा ।&lt;br&gt;&#xA;तत्रापि कालगगनदिगादयः साक्षात्साक्षिसिद्धसत्यत्वाः ।&lt;br&gt;&#xA;स्तम्भकुम्भादयस्तु वक्ष्यमाणेन प्रकारेणेति ज्ञापयितुं गगनादेरित्युक्तम् ।&lt;br&gt;&#xA;अन्यथा विश्वस्य प्रकृतत्वात्तदेवात्रानुवर्तिष्यते किमनेन ।&lt;br&gt;&#xA;साक्षीत्येवोक्ते साक्षिणो ऽप्रामाण्यात् प्रामाण्ये वा प्रमाणत्रित्वभङ्गात् न विश्वसत्यत्वं प्रमितमिति शङ्का स्यात् ।&lt;br&gt;&#xA;तन्निवृत्त्यर्थं प्रत्यक्षेत्युक्तम् ।&lt;br&gt;&#xA;तथाच वक्ष्यते ।&lt;br&gt;&#xA;प्रत्यक्षेत्येवोक्ते अतीन्द्रियार्थसत्यतायां न प्रमाणमुक्तं स्यात् ।&lt;br&gt;&#xA;नच साक्षिरा विना बाह्यप्रत्यक्षमात्रेणैन्द्रियकाणामपि सत्यता सिद्धयतीत्यतः साक्षीत्युक्तम् ।&lt;br&gt;&#xA;उभयवादिसिद्धं प्रमाणमस्मत्पक्षे ऽस्तीत्युक्तेनैव अस्यार्थस्य लब्धत्वात्साधितमित्याह ।&lt;br&gt;&#xA;तथापि तदुपपादनाय पुनुरुपन्यासः ।&lt;br&gt;&#xA;&lt;em&gt;४,४५५&lt;/em&gt;&lt;br&gt;&#xA;केचिदिह विहङ्गमः पततीति चक्षुर्व्यापारानन्तरं प्रतिभासनादाकाशादेः(दीनां) चाक्षुषतामास्थिषत ।&lt;br&gt;&#xA;तदनुपपन्नम् ।&lt;br&gt;&#xA;रूपरहितद्रव्यत्वेन चाक्षुषतासामग्रीवैकल्यात् ।&lt;br&gt;&#xA;अन्यथाऽत्मपवनयोरपि तत्प्रसङ्गात् ।&lt;br&gt;&#xA;कथं तर्ह्येष प्रतिभास इति चेत् ।&lt;br&gt;&#xA;साक्षिसिद्धाकाशादिसम्बन्धितयेति ब्रूमः ।&lt;br&gt;&#xA;दृष्टो हि प्रमाणान्तरोपनीतेनापि सुरभि चन्दनमित्यादिविशिष्टप्रत्ययः ।&lt;br&gt;&#xA;परेषां च इह भूतले घटाभाव इति ।&lt;br&gt;&#xA;&lt;em&gt;४,४५९&lt;/em&gt;&lt;br&gt;&#xA;अपर आह ।&lt;br&gt;&#xA;आलोकमण्डलमाश्रित्यायं प्रत्यय इति ।&lt;br&gt;&#xA;तदसत् ।&lt;br&gt;&#xA;इहालोक इत्यपि प्रत्ययदर्शनात् ।&lt;br&gt;&#xA;सो ऽपि तदवयानाश्रित्येति चेन्न ।&lt;br&gt;&#xA;लौकिकानामवयवाश्रयतयावयविबुद्धेरभावात् ।&lt;br&gt;&#xA;नहि ते हस्तादिषु शरीरमिति व्यवहरन्ति ।&lt;br&gt;&#xA;किन्तु तदात्मकतयैव ।&lt;br&gt;&#xA;किञ्चैवमपि नेहालोक इतीहालोकत्र्यणुकमिति च प्रत्ययो दुःसम्पादः ।&lt;br&gt;&#xA;प्रमाणान्तोपनीतावयवमाश्रित्येति चेत् ।&lt;br&gt;&#xA;एवं तर्हि तथाभूतमाकाशादिकमेवाश्रित्य’इह पक्षी’ इत्यादिप्रत्ययः कुतो न समर्थनीयः ।&lt;br&gt;&#xA;तथाच लौकिकानुभवो ऽप्यनुसृतः स्यात् ।&lt;br&gt;&#xA;तथाप्यनुमानवेद्यमाकाशमस्त्विति चेन्न ।&lt;br&gt;&#xA;लिङ्गाभावात् ।&lt;br&gt;&#xA;&lt;em&gt;४,४६२&lt;/em&gt;&lt;br&gt;&#xA;अथ मतम् ।&lt;br&gt;&#xA;‘शब्दस्तावत्प्रत्यक्षसिद्धः ।&lt;br&gt;&#xA;स च गुणः सामान्यवत्त्वे सत्यस्मादादिबाह्यैकेन्द्रियग्राह्यत्वाद्रूपवत् इति ।&lt;br&gt;&#xA;गुणत्वात् द्रव्याश्रितस्तद्वदेव’ इति सामान्यतो द्रव्यसिद्धेः (द्रव्यसिद्धौ) (द्रव्ये सिद्धे)’शब्दो न स्पर्शवद्विशेषगुणः प्रत्यक्षत्वे&lt;br&gt;&#xA;सत्यकारणगुणपूर्वकत्वात्, अयावद्द्रव्यभावित्वात् ।&lt;br&gt;&#xA;सुखादिवत् ।&lt;br&gt;&#xA;स्पर्शव(द्विशेषगुण)त्वे तदनुपलम्भप्रसङ्गः ।&lt;br&gt;&#xA;शब्दो हि श्रोत्रेण प्राप्तो वा गृह्यते ऽप्राप्तो वा ।&lt;br&gt;&#xA;अप्राप्तग्रहणे ऽतिप्रसङ्गः ।&lt;br&gt;&#xA;प्राप्तिस्तु शब्दश्रवसोर्न सम्भवति ।&lt;br&gt;&#xA;सा हि न तावच्छ्रोत्रस्य गमनेन सम्भवति ।&lt;br&gt;&#xA;तस्यामूतर्स्य गत्यभा(तेरसम्भ)वात् ।&lt;br&gt;&#xA;नापि शब्दस्यागमनेन ।&lt;br&gt;&#xA;स हि न तावच्छङ्खादिकमाश्रयं परित्यज्यागन्तुमलम् ।&lt;br&gt;&#xA;गुणत्वात् ।&lt;br&gt;&#xA;नापि शङ्खाद्यागमनेन श्रोत्र(स्य)प्रत्यासत्तिः ।&lt;br&gt;&#xA;तदनुपलम्भात् ।&lt;br&gt;&#xA;नच शब्दान्तरोत्पादपरम्परया ।&lt;br&gt;&#xA;गुणस्य स्वाश्रये स्वाश्रयाश्रिते वा गुणे ऽसमवायिकारणत्वात् ।&lt;br&gt;&#xA;नच शङ्खश्रवसोर्मध्ये शङ्खो वा तदारब्धद्रव्यं वास्ति ।&lt;br&gt;&#xA;तस्माच्छङ्खादिनिमित्तान्यपहायाश्रयान्तरे वर्तमानो वीचीतरङ्गन्यायेन कर्णशष्कुली(ग)मन्तमाकाशदेशमापन्न उपलभ्यते नान्यथेति स्थितम् ।&lt;br&gt;&#xA;नाप्यात्मगुणः ।&lt;br&gt;&#xA;बाह्येन्द्रियप्रत्यक्षत्वादात्मान्तरग्राह्यत्वादात्मन्यसमवायात् अहङ्कारेण विभक्तस्य ग्रहणादूपादिवत् ।&lt;br&gt;&#xA;न विक्कालमनसां (गुणः), प्रत्यक्षत्वाद्विशेषगुणत्वाच्च’ इति प्रसक्तप्रतिषेधे परिशेषादेभ्यो ऽतिरिक्तं द्रव्यं सिद्धयति ।&lt;br&gt;&#xA;तदाकाशमिति ।&lt;br&gt;&#xA;तदयं प्रमाणार्थः ।&lt;br&gt;&#xA;शब्दो ऽष्यद्रव्यातिरिक्तद्रव्याश्रितः ।&lt;br&gt;&#xA;तद्वृत्तौ बाधकोपपन्नत्वे सति गुणत्वाद्रूपत्वादिति ।&lt;br&gt;&#xA;तदिदमयुक्तं जातिबधिराणामाकाश(शादि)प्रतिभासानुपपत्तिप्रसङ्गात् ।&lt;br&gt;&#xA;ततश्चेहालोको नास्तीति प्रतीतिर्न स्यात् ।&lt;br&gt;&#xA;मूर्तावकाशेन तेषामाकाशानुमानमिति चेन्न ।&lt;br&gt;&#xA;मूर्तान्तराभावेनान्यथासिद्धत्वात् ।&lt;br&gt;&#xA;मर्ताभावस्याधिकरणेन भाव्यमिति चेत् ।&lt;br&gt;&#xA;सत्यम् ।&lt;br&gt;&#xA;तथापि तस्याप्रतीतावाश्रयासिद्धेः ।&lt;br&gt;&#xA;प्रतीतौ च साधिकरणस्यैव प्रतीतत्वादनुमानानवकाशः ।&lt;br&gt;&#xA;&lt;em&gt;४,४७१&lt;/em&gt;&lt;br&gt;&#xA;किञ्च शब्दो वर्णात्मा वा पक्षो ध्वनिरूपो वा ।&lt;br&gt;&#xA;नाद्यः ।&lt;br&gt;&#xA;तस्य गुणत्वासिद्धेः ।&lt;br&gt;&#xA;न चोक्तानुमानात्तत्सिद्धिः ।&lt;br&gt;&#xA;घटादीनामेकेन्द्रियग्राह्यत्वाभावे ऽपि आत्मनस्तथात्ववद् द्रव्यस्यैव सतो बाह्यैकेन्द्रियग्राह्यत्वे ऽपि विरोधाभावात् ।&lt;br&gt;&#xA;यदि (शब्दो) द्रव्यं स्यात् बाह्येन्द्रियग्राह्यो न स्यात् ।&lt;br&gt;&#xA;निरवयवद्रव्यस्य बाह्येन्द्रियाग्राह्यत्वेन प्रतिबन्धादिति चेत्(न) ।&lt;br&gt;&#xA;निरवयवस्यापीन्द्रियग्राह्यत्ववद्बाह्येन्द्रियग्राह्यत्वे(ऽपि) बाधकाभावेन प्रतिबन्धानिश्चयात् ।&lt;br&gt;&#xA;द्वितीये त्वाश्रयद्रव्यसिद्धावपि नाकाशसिद्धिः ।&lt;br&gt;&#xA;पृथिव्यादिगुणत्वोपपत्तेः ।&lt;br&gt;&#xA;प्रत्यक्षत्वे सत्यकारणगुणपूर्वकत्वायावद्द्रव्यभावित्वयोः पिठरपाकपक्षे तद्गतरूपादिना व्यभिचारात् ।&lt;br&gt;&#xA;प्रत्यक्षत्वे सतीति च किमर्थं वक्तव्यम् ।&lt;br&gt;&#xA;पार्थिवपरमाणुरूपादि(व्यावृत्त्य)परिहारार्थमिति चेत्, कुतस्तत्परिहरणीयम् ।&lt;br&gt;&#xA;प्रमितत्वादिति चेत् ।&lt;br&gt;&#xA;तर्हि शब्दस्यापि शङ्खाद्याश्रयतया प्रमितत्वाद्वयाप्तिग्रहणसमये तद्वयवच्छेदार्थं (अपि) विशेषणमुपादेयमेव ।&lt;br&gt;&#xA;नच स्पर्शवद्विशेषगुणत्वे बाधकं पश्यामः ।&lt;br&gt;&#xA;अनुपलब्धिस्तु न प्रसज्यते ।&lt;br&gt;&#xA;चक्षुष इव श्रोत्रस्य गत्या सन्निकर्षोपपत्तेः ।&lt;br&gt;&#xA;अमूर्तस्य तदनुपपत्तिस्तु आकाशसिद्धयुत्तरकालीनैव ।&lt;br&gt;&#xA;श्रोत्रस्य चक्षुष इव गत्वाग्राहित्वे शब्दे दिक्संशयो न स्यादिति चेत् ।&lt;br&gt;&#xA;अगत्वाग्राहित्वे दिङ्निश्चयो ऽपि न स्यात् ।&lt;br&gt;&#xA;संशयादपि निश्चयो महीयान् (गरीयान्) ।&lt;br&gt;&#xA;शङ्खाद्यवयवागमनेन वा सन्निकर्षोपपत्तिः ।&lt;br&gt;&#xA;न चोक्तदोषः ।&lt;br&gt;&#xA;घ्राणगन्धसन्निकर्षतुल्ययोगक्षेमत्वात् ।&lt;br&gt;&#xA;&lt;em&gt;४,४७७&lt;/em&gt;&lt;br&gt;&#xA;किञ्च वायुगुणत्वे हेतुद्वयमसिद्धम् ।&lt;br&gt;&#xA;तर्कश्चानुपपन्नः ।&lt;br&gt;&#xA;नैवं युक्तम् ।&lt;br&gt;&#xA;श्रोत्रस्य प्रअतिनियतार्थग्राहकत्वेन बहिरिन्द्रियत्वात् ।&lt;br&gt;&#xA;बहिरिन्द्रियस्य ग्राह्यसजातीयविशेषगुणवत्त्वनियमात् ।&lt;br&gt;&#xA;शब्दस्य वायवीयत्वे श्रोत्रस्यापि तथात्वप्रसङ्गादिति चेन्न ।&lt;br&gt;&#xA;‘प्रतिनियतार्थग्राहकः’ शब्दस्येन्द्रियान्तराग्राह्यग्राहकार्थत्वे मनसि व्यभिचारात् ।&lt;br&gt;&#xA;इन्द्रियान्तराग्राह्यस्यैव ग्राहकमित्यभिप्राये सत्तादिग्राहकत्वेनासिद्धिः ।&lt;br&gt;&#xA;बहिरिन्द्रियत्वे ऽपि न ग्राह्यसजातीयविशेषगुणवत्त्वनियमः ।&lt;br&gt;&#xA;स्नेहग्राहके चक्षुषि व्यभिचारात् ।&lt;br&gt;&#xA;श्रोत्रस्य वायवीयत्वे ऽपि न बाधकं पश्यामः ।&lt;br&gt;&#xA;सामग्रीभेदेन प्रतिनियतार्थत्वोपपत्तेः ।&lt;br&gt;&#xA;घ्राणादीनामप्येवमेकप्रकृतित्वं स्यादिति चेत् ।&lt;br&gt;&#xA;अस्तु ।&lt;br&gt;&#xA;बाध(क)सद्भावे तु तत एवान्या गतिर्भविष्यति ।&lt;br&gt;&#xA;शब्दो न वायवीयः विशेषगुणत्वे सति त्वगिन्द्रियावेद्यत्वाद्गन्धवदिति चेन्न ।&lt;br&gt;&#xA;विपक्षे बाधकाभावात् ।&lt;br&gt;&#xA;अन्यथा पाकजरूपादयो ऽपि न पार्थिवाः, घ्राणावेद्यत्वात् शब्दवदि(ति)त्यपि स्यात् ।&lt;br&gt;&#xA;&lt;em&gt;४,४८२&lt;/em&gt;&lt;br&gt;&#xA;किञ्चात्मगुणः कस्मान्न स्यात् ।&lt;br&gt;&#xA;धर्मादीनामप्रत्यक्षत्वेऽपि सुखादीनां प्रत्यक्षत्ववदस्य बाह्येन्द्रियप्रत्यक्षत्वोपपत्तेः ।&lt;br&gt;&#xA;अन्यथा प्रत्यक्षत्वोनाष्टद्रव्यातितिक्तगुणोऽपि न स्यात् ।&lt;br&gt;&#xA;तत्सिद्धौ बाधः ।&lt;br&gt;&#xA;असिद्धावप्रसिद्धविशेषणतेति चेन्न परिशेषानुमानेऽपि साम्यात् ।&lt;br&gt;&#xA;आत्मान्तरग्राह्यत्वस्य च कोऽर्थः ।&lt;br&gt;&#xA;अकेनप्रतिपत्तृसाधारणत्वमिति चेन्न सन्धिग्धासिद्धेः ।&lt;br&gt;&#xA;सन्तानानुमानेन मूलप्रत्यभिज्ञानन्नैष दोष इति चेत्तर्हि सुखादीनामप्यनुमानेनानेकप्रतिपत्तृसाधारण्ये(णत्वे)नानैकान्तिकत्वं स्यात् ।&lt;br&gt;&#xA;आत्मसमवेतस्यैव वीचीतरङ्गन्यायेन मूलप्रत्यभिज्ञानोपपत्तौ विपक्षे बाधकाभावाच् च ।&lt;br&gt;&#xA;&lt;em&gt;४,४८५फ़्.&lt;/em&gt;&lt;br&gt;&#xA;अपर आह ।&lt;br&gt;&#xA;ग्राहकस्थत्वेनाग्रहणमात्मान्तरग्राह्यमिति ।&lt;br&gt;&#xA;तदसिद्धम् ।&lt;br&gt;&#xA;आत्मन्यसमवायात्तत्सिद्धिरिति चेन्न ।&lt;br&gt;&#xA;तस्याप्यसिद्धेः ।&lt;br&gt;&#xA;अहङ्कारेण विभक्तस्य ग्रहणात्तत्सिद्धिरिति चेन्न ।&lt;br&gt;&#xA;पादे मे सुखं शिरसि मे दुःखं मनो मे दुःखितमिति दर्शनात्सुखादिषु व्यभिचारात् ।&lt;br&gt;&#xA;ग्रहणं प्रमितिरिति चेन्न ।&lt;br&gt;&#xA;सन्दिग्धासिद्धत्वात् ।&lt;br&gt;&#xA;कालादिगुणो वा किं न स्यात् ।&lt;br&gt;&#xA;प्रत्यक्षत्वादिति चेन्न ।&lt;br&gt;&#xA;स्पर्शस्यापि प्रत्यक्षत्वेन अवायवीयत्वप्रसङ्गात् ।&lt;br&gt;&#xA;कालादीनां विशेषगुणवत्त्वे बाधकाभावात् ।&lt;br&gt;&#xA;तद्विरहिततयैव तत्सि(द्धिरि)द्धेर्नेति चेन्न ।&lt;br&gt;&#xA;अन्यथा तत्सिद्धेर्वक्ष्यमाणत्वात् ।&lt;br&gt;&#xA;&lt;em&gt;४,४८७&lt;/em&gt;&lt;br&gt;&#xA;किञ्चात्र सर्वत्र साहचर्यदर्शने सङ्कोच एव द्रव्यान्तरकल्पनाया लघीयान् ।&lt;br&gt;&#xA;परिशेषानुमानं त्वष्टद्रव्यातिरिक्तद्रव्याप्रसिद्धविशेषणम् ।&lt;br&gt;&#xA;प्रसिद्धौ चानुमानवैयर्थ्यम् ।&lt;br&gt;&#xA;अष्टद्रव्यातिरिक्ताश्रित इत्येव साधने गुणादिवृत्तिसामान्यादपि व्यावृत्तत्वेनासाधारणता स्यात् ।&lt;br&gt;&#xA;शब्दाश्रयः इतरेभ्यो भिद्यते शब्दाश्रयत्वात् व्यतिरेकेण पृथिवीवत् इति प्रयोग इति चेत्(न) ।&lt;br&gt;&#xA;पृथिव्यादिप्रतियोगिकानेकभेदानां प्रत्येकं साधने ऽबादीनां सपक्षत्वेन तत्रावृत्तेरसाधारण्यात् ।&lt;br&gt;&#xA;समुदितसाधने पुरनप्रसिद्धविशेषणत्वात् ।&lt;br&gt;&#xA;अभावस्य साध्यत्वादभावाभावस्य च भावत्वेन प्रतियोग्यनपेक्षतया व्याप्तिग्रहणसम्भवान्न दोष इति चेन्न ।&lt;br&gt;&#xA;तथापि प्रतिषेधमुखेन प्रतीतेरनिवारणात् ।&lt;br&gt;&#xA;शब्दाश्रयो नेतरेभ्यो भिद्यते प्रमेयत्वाद्घटवदिति सत्प्रतिपक्षत्वाच्च ।&lt;br&gt;&#xA;सर्वप्रतियोगिकैकभेदसाधने तु प्रमाणबाधश्चाधिकः ।&lt;br&gt;&#xA;प्रतियोगिभेदेन भेदभेदस्यापि दर्शनादिति ।&lt;br&gt;&#xA;&lt;em&gt;४,४९२&lt;/em&gt;&lt;br&gt;&#xA;अस्तु वा शब्दगुणकाकाशसिद्धिरनुमानात् ।&lt;br&gt;&#xA;तथाप्यव्याकृताकाशसिद्धिः साक्षिणैव ।&lt;br&gt;&#xA;तत्साधकलिङ्गाभावात् ।&lt;br&gt;&#xA;आकाशद्वैतं च वियदधिकरणे वक्ष्यते ।&lt;br&gt;&#xA;जातिबधिराणामप्याकाशप्रतीतेर्नागमो ऽपि तत्र प्रमाणमिति साक्षिसिद्धमेव गगनम् ।&lt;br&gt;&#xA;तद्भागा एव दिशो न द्रव्यान्तरमिति तासामपि साक्षिवेद्य(सिद्ध)तैव ।&lt;br&gt;&#xA;अन्यत्स्वावसरे वक्ष्यामः ।&lt;br&gt;&#xA;&lt;em&gt;४,४९३&lt;/em&gt;&lt;br&gt;&#xA;(ननु) अस्तु गगनादिकं साक्षिसिद्धम् ।&lt;br&gt;&#xA;न तावता तस्य त्रैकालिकबाधवैधुर्यलक्षणं सत्त्वं सिद्धयति, प्रतीतस्यापि शुक्तिरजतादेः बाधदर्शनात्, इत्यत आह साक्षिसिद्धस्येति&lt;br&gt;&#xA;साक्षिसिद्धस्य न क्वापि बाध्यत्वं तददोषतः  (अनुव्याख्यानम्)१,४.९४च्द्&lt;br&gt;&#xA;&lt;em&gt;४,४९४&lt;/em&gt;&lt;br&gt;&#xA;न्यायसुधा-&lt;br&gt;&#xA;क्वापि काले तस्य साक्षिणः अदोषत्वात् ।&lt;br&gt;&#xA;औत्सगिर्कं हि प्रत्ययानां प्रामाण्यम् ।&lt;br&gt;&#xA;अप्रामाण्यं तु दोषापवादात् ।&lt;br&gt;&#xA;नच साक्षिज्ञानं दोषजन्यम्, तस्य अनादित्वात् ।&lt;br&gt;&#xA;एवमेवायथार्थत्वे मुक्तावपि (तथात्व)तथाप्रसङ्गात् ।&lt;br&gt;&#xA;अविद्यादोषसंसर्गात् साक्षिणः बाध्यार्थप्रतिभास(सि)त्वम् इति चेन्न, अविद्यासम्बन्धस्य त्वन्मते अनुपपत्तेः उक्तत्वात् ।&lt;br&gt;&#xA;अस्माभिरपि अविद्यायाः कार्यान्तरस्यैव अभ्युपगतत्वात् इति ।&lt;br&gt;&#xA;&lt;em&gt;४,४९६&lt;/em&gt;&lt;br&gt;&#xA;ननु तर्हीदमापन्नम् ।&lt;br&gt;&#xA;गगनादिस्वरूपं साक्षिसिद्धम् ।&lt;br&gt;&#xA;कालत्रयाबाध्यत्वं तु तस्य साक्षिप्रामाण्यग्राहकेणेति ।&lt;br&gt;&#xA;प्रामाण्यस्यापि अबाध्यविषयतानतिरेकात् ।&lt;br&gt;&#xA;तथाच’सत्यत्वं गगनादेश्च, इत्ययुक्तमित्यत आह सर्वेति&lt;br&gt;&#xA;सवर्कालेष्वबाध्यत्वं साक्षिणैव प्रतीयते  (अनुव्याख्यानम्)१,४.९५अब्&lt;br&gt;&#xA;न्यायसुधा-&lt;br&gt;&#xA;अबाध्यत्वं गगनादीनामिति शेषः ।&lt;br&gt;&#xA;साक्षिण एव हि साक्षिप्रामाण्यग्राहकत्वस्य वक्ष्यमाणत्वादिति भावः ।&lt;br&gt;&#xA;यद्वा गगनादिस्वरूपं साक्षिसिद्धम्, तस्य त्रैकालिकाबाध्यत्वं तु तत्प्रामाण्यग्रहणद्वारा सिद्धयतीत्युक्तम् ।&lt;br&gt;&#xA;इदानीं साक्षिणस्त्रैकालिकाबाध्यार्थगोचरत्वस्य वक्ष्यमाणत्वात्सार्वकालिकबाधाभावविशिष्टतयैव गगनादिग्राहकत्वमस्तीत्याह&lt;br&gt;&#xA;सर्वकालेष्विति&lt;br&gt;&#xA;&lt;em&gt;४,४९७&lt;/em&gt;&lt;br&gt;&#xA;ननु काल एव कुतः सिद्धः ।&lt;br&gt;&#xA;येन सर्वकालेष्वबाध्यत्वं साक्षिणा प्रतीयत इत्यत आह कालो हीति&lt;br&gt;&#xA;कालो हि साक्षिप्रत्यक्षः सुषुप्तौ च प्रतीतितः  (अनुव्याख्यानम्)१,४.९५च्द्&lt;br&gt;&#xA;न्यायसुधा-&lt;br&gt;&#xA;सुषुप्तौ हीन्द्रियाणामुपरतत्वान्न बाह्यप्रत्यक्षानुमानागमानां तत्र प्रवृत्तिः ।&lt;br&gt;&#xA;अस्ति तदापि कालप्रतिभासः ।&lt;br&gt;&#xA;एतावन्तं कालं सुखमहमस्वाप्समिति सुषुप्त्युत्थितस्य परामर्शदर्शनात् न ह्यननुभूतस्य परामर्शो युज्यते, अतिप्रसङ्गात् ।&lt;br&gt;&#xA;अतः परिशेषात्साक्षिवेद्य एवेति गम्यते ।&lt;br&gt;&#xA;&lt;em&gt;४,४९८&lt;/em&gt;&lt;br&gt;&#xA;अत्रायं प्रयोगः ।&lt;br&gt;&#xA;कालः बाह्यप्रत्यक्षाद्यतिरिक्तप्रमाणवेद्यः, असत्स्वपि तेषु प्रतीयमानत्वात्, यद्यस्मिन्निति प्रतीयते तत्ततो ऽरिक्तप्रमाणवेद्यम् ।&lt;br&gt;&#xA;यथासति चक्षुषि प्रतीयमानो गन्धस्तदतिरिक्तघ्राणवेद्य इति ।&lt;br&gt;&#xA;&lt;em&gt;४,४९९&lt;/em&gt;&lt;br&gt;&#xA;स्यादेतदेवम् ।&lt;br&gt;&#xA;यदि सु(षु)प्तावनुभूयमानस्यायं परामर्शो भवेत् ।&lt;br&gt;&#xA;नैतदस्ति ।&lt;br&gt;&#xA;किन्तु तदैवातीतं सुषुप्तिकालमनुभूय तदातनो दुःखाभावो ऽनुमीयत इत्यत आह अतीतेति&lt;br&gt;&#xA;अतीतानागतौ कालावपि नासाक्षिगोचरौ  (अनुव्याख्यानम्)१,४.९६अब्&lt;br&gt;&#xA;न्यायसुधा-&lt;br&gt;&#xA;उत्थितस्य किं साक्षिणातीतकालानुभवमभ्युपगम्य सुखपरामर्शो निराक्रियते उत प्रमाणान्तरेण ।&lt;br&gt;&#xA;आद्ये सिद्धं नः समीहितम्, परेणापि कालस्य साक्षिवेद्यतया अङ्गीकृतत्वात् ।&lt;br&gt;&#xA;द्वितीये त्विदमुपतिष्ठते ।&lt;br&gt;&#xA;असाक्षिगोचरौ साक्षीतरप्रमाणविषयौ ।&lt;br&gt;&#xA;अथवा सौषुप्तिकप्रतीतिबलादस्तु वर्तमानकालस्य साक्षिवेद्यत्वम् ।&lt;br&gt;&#xA;अतीतानागतकालयोस्तु साक्षिवेद्यत्वाभावात्कथं त्रैकालिकाबाध्यभावः साक्षिणा प्रपञ्चस्य सिद्धयतीत्यत आह अतीतेति&lt;br&gt;&#xA;अपिपदेन साक्षिप्रतीताविति समाकृष्टते ।&lt;br&gt;&#xA;कुत इत्यत आह नेति&lt;br&gt;&#xA;साक्षीतरप्रमाणगोचरौ ।&lt;br&gt;&#xA;प्रतीयते च ।&lt;br&gt;&#xA;तस्मात्साक्षिगोचरावित्यर्थः ।&lt;br&gt;&#xA;&lt;em&gt;४,५०१&lt;/em&gt;&lt;br&gt;&#xA;तत्कथमेतदिति चेत् (न) ।&lt;br&gt;&#xA;न तावत्पत्यक्षवेद्यः काल इत्युक्तम् ।&lt;br&gt;&#xA;जातिबधिराणामपि प्रतिभासनात् नागमवेद्यो ऽपि ।&lt;br&gt;&#xA;अनुमानमपि, कालमेव पक्षीकृत्य प्रवर्तते ऽन्यद्वा ।&lt;br&gt;&#xA;नाद्य इत्याह पक्षीकर्तुमिति&lt;br&gt;&#xA;पक्षीकर्तुमशक्यत्वान्नानुमा तत्र वर्तते  (अनुव्याख्यानम्)१,४.९६च्द्&lt;br&gt;&#xA;न्यायसुधा-&lt;br&gt;&#xA;कालस्यासिद्धौ आश्रयासिद्धया, सिद्धौ सिद्धसाधनत्वेन पक्षीकर्तुमशक्यत्व(त्वात्)म् ।&lt;br&gt;&#xA;द्वितीये ऽप्येतदेवोत्तरम् ।&lt;br&gt;&#xA;पक्षीकर्तुमशक्यत्वादित्युपलक्षणम् ।&lt;br&gt;&#xA;व्याप्तिस्मरणपक्षधर्मताज्ञानयोरयोगादित्यपि द्रष्टव्यम् ।&lt;br&gt;&#xA;कालप्रतीतिमन्तरेणेति शेषः ।&lt;br&gt;&#xA;&lt;em&gt;४,५०३&lt;/em&gt;&lt;br&gt;&#xA;तदेव प्रपञ्चयति तदेतदिति&lt;br&gt;&#xA;तदेतदिति सर्वं च दृश्यं वा स्मृतिगोचरम् ।&lt;br&gt;&#xA;साक्षिसिद्धेन कालेन खचितं ह्येव वर्तते  (अनुव्याख्यानम्)१,४.९७&lt;br&gt;&#xA;तस्मान्न तं विना किञ्चित् स्मर्तुं द्रष्टुमथापि वा ।&lt;br&gt;&#xA;शक्यं &amp;hellip;  (अनुव्याख्यानम्)१,४.९८अच्&lt;br&gt;&#xA;न्यायसुधा-&lt;br&gt;&#xA;यस्मात्तदिति स्मृतिगोचरमेतदिति दृश्यं वा सर्वमपि साक्षिसिद्धेन कालेन खचितं सम्बद्धमेव वर्तते ।&lt;br&gt;&#xA;तस्मात्तं कालं विना कालप्रतिभासं विना किञ्चिद्वयाप्त्यादिकं स्मर्तुं वा धर्म्यादिकं द्रष्टुमिति वा न शक्यमित्यर्थः ।&lt;br&gt;&#xA;इदमुक्तं भवति ।&lt;br&gt;&#xA;अनुभूतव्याप्तिकस्य पुंसो ऽनुभूयमाने स्मर्यमाणे वा धर्मिणि व्याप्यधर्मस्यानुभवात् स्मरणाद्वा प्रागनुभूतां व्याप्तिं स्मृतवतो व्याप्तस्य पक्षे&lt;br&gt;&#xA;ऽनुसन्धानमनुमानम् ।&lt;br&gt;&#xA;तच्च व्यापकसम्बन्धप्रमितिलक्षणानुमितिकारणम् ।&lt;br&gt;&#xA;स्मृत्यनुभवरूपाश्च सर्वाः प्रतीतयो न केवलमर्थमवगाहन्ते ।&lt;br&gt;&#xA;अपि तु कालकलितमेव ।&lt;br&gt;&#xA;तदिति हि स्मृतिरुत्पद्यते ।&lt;br&gt;&#xA;न पुना रूपमित्येव तत्ता च पूर्वकालसम्बन्धितैव ।&lt;br&gt;&#xA;एवमनुभवो ऽपि चक्षुरादिजन्यस्तावत् एतदिति जायते ।&lt;br&gt;&#xA;अनुमानादिजन्यो ऽप्यभूदिति वा भवतीति वा भविष्यतीति वोदेति ।&lt;br&gt;&#xA;एतत्त्वादिकं च न वर्तमानादिकालसम्बन्धित्वातिरिक्तं किञ्चित् ।&lt;br&gt;&#xA;एतच्च सर्वानुभवसिद्धत्वान्नापलापमर्हति ।&lt;br&gt;&#xA;न चैवं सति कालस्य चाक्षुषत्वादिप्रसङ्गः ।&lt;br&gt;&#xA;साक्षिसिद्धविशेषणविशिष्टप्रत्ययोपपत्तेः ।&lt;br&gt;&#xA;तथाच व्याप्त्यादिविषया अपि प्रतीतयो न कालाविशिष्टं स्वार्थं गोचचयितुं शक्नुवन्ति ।&lt;br&gt;&#xA;तासामपीदं तदित्येवमाकारेणैवोत्पत्तेरिति ।&lt;br&gt;&#xA;&lt;em&gt;४,५०४&lt;/em&gt;&lt;br&gt;&#xA;ततः किमित्यत आह तदिति&lt;br&gt;&#xA;&amp;hellip; तन्नित्यसिद्धेर्हि नानुमावसरो भवेत्  (अनुव्याख्यानम्)१,४.९८च्द्&lt;br&gt;&#xA;न्यायसुधा-&lt;br&gt;&#xA;तस्य कालस्य नित्यसिद्धेर्व्याप्त्यादिग्रहण एव साक्षिणा सिद्धत्वान्न कालानुमानस्यावसरो भवेत् अनिश्चिते ह्यर्थे न्यास्यावसरः ।&lt;br&gt;&#xA;निश्चितविषयं तु सिद्धसाधनत्वात् परेषामाश्रयासिद्धम् अस्माकं त्वसङ्गतमिति ।&lt;br&gt;&#xA;&lt;em&gt;४,५०५&lt;/em&gt;&lt;br&gt;&#xA;एवं कालविषयाणि सर्वानुमानानि सामान्यतो निराकृत्य विशेषतो निराकरोति तदेतदिति&lt;br&gt;&#xA;तथाहि ।&lt;br&gt;&#xA;कालः परापरव्यतिकरयौगपद्यायौगपद्यचिरक्षिप्रत्ययलिङ्ग इति परेषां भाष्यम् ।&lt;br&gt;&#xA;तदेवं केचिद्वयाचक्षते ।&lt;br&gt;&#xA;अस्ति तावत्स्थविरे परो ऽयमिति प्रत्ययः ।&lt;br&gt;&#xA;यूनि चापर इति ।&lt;br&gt;&#xA;सो ऽयं दिक्कृतपरापरप्रत्ययविलक्षणत्वात् परापरव्यतिकरप्रत्ययः ।&lt;br&gt;&#xA;तथा युगपदागतौ अयुगपदागतौ चिरेणागतः क्षिप्रमागतः इति प्रत्ययाः ।&lt;br&gt;&#xA;(त) एते षट्प्रत्ययाः कालस्य लिङ्गानि ।&lt;br&gt;&#xA;कथम् ।&lt;br&gt;&#xA;स्थविरादिविषयेषु जायमानानामेषां कालमन्तरेण विषयानवक्ळ्प्तेः ।&lt;br&gt;&#xA;नहि द्रव्यादिकमेवैषामालम्बनम् ।&lt;br&gt;&#xA;तत्प्रत्ययविलक्षणत्वादिति ।&lt;br&gt;&#xA;एतदयुक्तम् ।&lt;br&gt;&#xA;तथाहि ।&lt;br&gt;&#xA;तदिति परमिति एतदपरमिति ।&lt;br&gt;&#xA;युगपदादीनामुपलक्षणमेतत् ।&lt;br&gt;&#xA;दृश्यं वा स्मृतिगोचरं (वा) प्रतीयमानमिति यावत् ।&lt;br&gt;&#xA;तत्सर्वं साक्षिसिद्धेन कालेन खचितमेव वर्तते ।&lt;br&gt;&#xA;तस्मात्तन्नित्यसिद्धेः नानुमानावसरो भवेत् ।&lt;br&gt;&#xA;तस्मादित्यस्यैव विवरणं न तं विनेति ।&lt;br&gt;&#xA;न शक्यं हीति सम्बन्धः ।&lt;br&gt;&#xA;&lt;em&gt;४,५०६&lt;/em&gt;&lt;br&gt;&#xA;एतदुक्तं भवति ।&lt;br&gt;&#xA;परापरादि(विषयाः)प्रत्ययास्तावत् कालविशिष्टपिण्डविषयाः इति परेणैवोक्तम् ।&lt;br&gt;&#xA;तथाच लिङ्गप्रतीतावेव लिङ्गिनः कालस्य स्फुरणात्कथं तेन तदनुमानम् ।&lt;br&gt;&#xA;नहि दण्डिज्ञानेन दण्डो ऽनुमीयते ।&lt;br&gt;&#xA;&lt;em&gt;४,५०८&lt;/em&gt;&lt;br&gt;&#xA;अथ विशिष्टज्ञानत्वादिदं विशेषणज्ञानपूर्वकम् ।&lt;br&gt;&#xA;विशेषणं च न कालातिरिक्तमस्तीत्यनुमीयते ।&lt;br&gt;&#xA;तर्हि नेदं कालानुमानम् ।&lt;br&gt;&#xA;किन्तु ज्ञानानुमानम् ।&lt;br&gt;&#xA;तच्च सिद्धसाधनम् ।&lt;br&gt;&#xA;साक्षिसिद्धकालविशिष्टप्रत्ययाभ्युपगमादिति ।&lt;br&gt;&#xA;&lt;em&gt;४,५०९&lt;/em&gt;&lt;br&gt;&#xA;अथ बलीपलितकार्कश्यादिना कालसम्बन्धे ऽनुमिते, विप्रतिपन्नं प्रति परापरादिप्रत्ययानां कार्यत्वेन निमित्तानुमानमिदं भाष्यमिति ।&lt;br&gt;&#xA;मैवम् ।&lt;br&gt;&#xA;शरीरावस्थया हि तस्य कालसम्बन्धो ऽनुमीयते, यत्किञ्चिद्द्रव्यसम्बन्धो वा ।&lt;br&gt;&#xA;आद्ये किमस्मादनुमानात्प्राक्कालः सिद्धो ऽथवा नेति वाच्यम् ।&lt;br&gt;&#xA;आद्ये तन्नित्यसिद्धेस्तस्य कालस्य प्रागनुमानान्नित्येन साक्षिणा सिद्धेः ।&lt;br&gt;&#xA;द्वितीये चाप्रसिद्धविशेषणत्वान्नानुमानावसरो भवेत् ।&lt;br&gt;&#xA;किञ्च वलीपलिता(कार्कश्य)दिशरीरावस्था कारणत्वेन कालानुमाने तन्नित्यसिद्धेस्तस्य कालसम्बन्धस्य नित्यं सर्वदा&lt;br&gt;&#xA;वलीपलितादिवैधुर्यदशायामपि सिद्धेर्नित्ये परमाणावपि सिद्धेर्बाधितविषयत्वेन नानुमानावसरो भवेत् ।&lt;br&gt;&#xA;अथ बहुकालसम्बन्धो ऽनुमीयते ।&lt;br&gt;&#xA;तन्न ।&lt;br&gt;&#xA;बहुत्वं हि कालस्य किं परमाणूनामिव सहैव, उत क्रियाणामिव पूर्वापरभा(वित्वे)वेन ।&lt;br&gt;&#xA;नाद्यः ।&lt;br&gt;&#xA;तत्सम्बन्धस्यापि नित्यसिद्धेः नेतरः (नोत्तरः) तस्य कालस्य नित्यसिद्धेः ।&lt;br&gt;&#xA;नित्यतयाङ्गीकृतत्वात् ।&lt;br&gt;&#xA;न द्वितीयः ।&lt;br&gt;&#xA;तस्य नित्यसिद्धेः सिद्धसाधनत्वात् ।&lt;br&gt;&#xA;अथ परिशेषादितरनिषेधः करिष्यत इति चेन्न ।&lt;br&gt;&#xA;परिशेषावधारणानुपपत्तेरिति ।&lt;br&gt;&#xA;&lt;em&gt;४,५१५फ़्.&lt;/em&gt;&lt;br&gt;&#xA;अन्ये तु व्याचक्षते ।&lt;br&gt;&#xA;बहुतरणिपरिस्पन्दान्तरितजन्मत्वं परत्वम् ।&lt;br&gt;&#xA;अल्पतरसौरसञ्चारान्तरितजन्मत्वं चापरत्वम् ।&lt;br&gt;&#xA;एकतपनप्रचारविशिष्टत्वं यौगपद्यम् ।&lt;br&gt;&#xA;अनेकतद्विशिष्टत्वमयौगपद्यम् ।&lt;br&gt;&#xA;बहुक्रियाविशिष्टत्वं चिरत्वम् ।&lt;br&gt;&#xA;कतिपयक्रियाविशिष्टत्वं क्षिप्रत्वम् ।&lt;br&gt;&#xA;तत्प्रत्ययैः कालो ऽनुमीयते ।&lt;br&gt;&#xA;तरणिपरिस्पन्दा हि पदार्थसार्थे विशिष्टप्रत्ययोत्पत्तौ स्वप्रत्यासत्तिमपेक्षन्ते ।&lt;br&gt;&#xA;स्वरसतो ऽप्रत्यासन्नत्वे सति विशिष्टव्यवहारजनकत्वात् ।&lt;br&gt;&#xA;चन्दनसौरभवत् ।&lt;br&gt;&#xA;परम्परसम्बन्धिनश्च साक्षात्सम्बन्धविरहे सति सम्बन्धित्वात् ।&lt;br&gt;&#xA;पटसंसृष्ट(सम्बन्धि)नीलिमवत् ।&lt;br&gt;&#xA;अतः पिण्डतपनपरिस्पन्दयोः संयुक्तसंयोगिसमवायात्मनि परम्परासम्बन्धे यद्द्रव्यं निमित्तं स काल इति ।&lt;br&gt;&#xA;&lt;em&gt;४,५२०&lt;/em&gt;&lt;br&gt;&#xA;एतदप्यसत् ।&lt;br&gt;&#xA;घटशून्यं भूतलमित्यादिवत्स्वभावप्रत्यासत्त्यैव विशिष्टप्रत्ययोपपत्तेः ।&lt;br&gt;&#xA;अन्यथा अभावे परापरयौगपद्यादिप्रत्ययानुपपत्तिप्रसङ्गात् ।&lt;br&gt;&#xA;दृश्यते च युगपदुत्पन्नावभावावित्यादिप्रत्ययः ।&lt;br&gt;&#xA;अत्र सम्बन्धे बाधकाभावान्नैवमिति चेन्न ।&lt;br&gt;&#xA;अन्यसमवेतत्वस्यैव बाधकत्वात् ।&lt;br&gt;&#xA;उपनायकद्रव्यान्तरकल्पनया तदुपपत्तिरिति चेत् ।&lt;br&gt;&#xA;तर्हि भूतलघटाभावयोस्तृतीयसम्बन्धकल्पनयोपपत्तौ बाधकाभावात् ।&lt;br&gt;&#xA;स्वारसिकसम्बन्धेनैव विशिष्टप्रत्ययोपपत्तौ किमप्रतीयमानसम्बन्धकल्पनया इति चेत् ।&lt;br&gt;&#xA;तर्हि तथैव परापरादिविशिष्टप्रत्ययोत्पत्तौ किमप्रतीयमानद्रव्यकल्पनयेति समानम् ।&lt;br&gt;&#xA;तदिदमुक्तम् तेषां विशिष्टप्रत्ययानां नित्यसिद्धेर्द्रव्यान्तरकल्पानां विना स्वभावादेव सिद्धेः द्रव्यान्तरानुमानावसरो न भवेदिति ।&lt;br&gt;&#xA;तदनेन स्वरसतो ऽप्रत्यासन्नत्वे सतीति विशेषणासिद्धिः ।&lt;br&gt;&#xA;विशिष्टव्यवहारजनकत्वमात्रस्य चानैकान्त्यमुक्तं भवति ।&lt;br&gt;&#xA;&lt;em&gt;४,५२४&lt;/em&gt;&lt;br&gt;&#xA;ननु विषम उपन्यासः ।&lt;br&gt;&#xA;भूतलाभावयोरस्ति सान्निध्यम् ।&lt;br&gt;&#xA;तेन सम्बन्धाभावे ऽपि भविष्यति विशिष्टव्यवहारः ।&lt;br&gt;&#xA;दर्शनस्य दुरपह्नवत्वात् ।&lt;br&gt;&#xA;सम्बन्धान्तरकल्पनस्य च व्यर्थत्वात् ।&lt;br&gt;&#xA;नच तरणिपरिस्पन्दानां पिण्डसान्निध्यमस्ति ।&lt;br&gt;&#xA;ततो भवितव्यं मध्ये द्रव्यान्तरेणेति ।&lt;br&gt;&#xA;मैवम् ।&lt;br&gt;&#xA;विनापि सान्निध्येन घटज्ञानमिति विशिष्टप्रत्ययदर्शनात् ।&lt;br&gt;&#xA;किञ्चाभावस्यापि न भूतलसान्निध्यं परपक्षे किमपि पश्यामः ।&lt;br&gt;&#xA;अस्तु वा तपनपरिस्पन्दानां पिण्डं प्रत्युपनायकं द्रव्यान्तरम् ।&lt;br&gt;&#xA;तच्च पृथिव्यादिकं किं न स्यात् ।&lt;br&gt;&#xA;तपनपिण्डाभ्यामसंसर्गान्नेति चेन्न ।&lt;br&gt;&#xA;एकैकस्याव्यापकत्वे ऽपि बहूनां संयुक्तसंयोगभूयस्त्वेन क्रियोपनायकत्वोपपत्तेः ।&lt;br&gt;&#xA;नच तरणिपिण्डान्तकाले तानि न सन्त्यनुपलम्भादिति वाच्यम् ।&lt;br&gt;&#xA;सूक्ष्माणां कल्पनीयत्वात् ।&lt;br&gt;&#xA;नच विनिगमनायां कारणाभावः ।&lt;br&gt;&#xA;संशये ऽपि परिशेषावधारणानुपपत्तेः ।&lt;br&gt;&#xA;धर्मिकल्पनातो धर्मकल्पनस्य लघीयस्त्वात् ।&lt;br&gt;&#xA;आकाशो वा किं न स्यात् ।&lt;br&gt;&#xA;न स्यात् ।&lt;br&gt;&#xA;विशेषगुणवत्त्वात्पृथिव्यादिवदिति चेन्न ।&lt;br&gt;&#xA;विशेषणगुणवतो ऽपि नीलद्रव्यस्य पटे नीलिमोपसङ्क्रामकत्वदर्शनात् ।&lt;br&gt;&#xA;सूर्यगत्युपनायकत्वं च द्रव्यस्वरूपं वा अतीन्द्रियशक्तिर्वा सहकारिशक्तिर्वा ।&lt;br&gt;&#xA;नाद्यः ।&lt;br&gt;&#xA;द्रव्यमात्रे प्रसङ्गात् ।&lt;br&gt;&#xA;न द्वितीयः ।&lt;br&gt;&#xA;अनभ्युपगमात् ।&lt;br&gt;&#xA;तृतीये(ऽपि) किं तद्वयापकत्वं वा, विशेषगुणविरहो वेति व(विवे)क्तव्यम् ।&lt;br&gt;&#xA;व्यास(६)&lt;br&gt;&#xA;&lt;em&gt;४,५२८&lt;/em&gt;&lt;br&gt;&#xA;वयं तु ब्रूमः ।&lt;br&gt;&#xA;व्यापकत्वमेव तदिति ।&lt;br&gt;&#xA;अन्यथा मनसो ऽपि तत्प्रसङ्गात् ।&lt;br&gt;&#xA;व्यापकत्वस्य प्रयोजकतायामात्मनो ऽपि तत्प्रसङ्ग इति चेन्न ।&lt;br&gt;&#xA;तद्वयापकत्वाभावस्य वक्ष्यमाणत्वात् ।&lt;br&gt;&#xA;व्यापकत्वे ऽप्यनिष्याभावात् ।&lt;br&gt;&#xA;क्रियोपनायकत्वं खल्वान्तरालिकस्य द्रव्यस्य नोभयसंयोगातिरिक्तं किञ्चित् ।&lt;br&gt;&#xA;तदेकस्येवानेकेषामपि समानम् ।&lt;br&gt;&#xA;यद्याकाशं(ः) स्वसम्बन्धेनान्यगतं धर्मम् अन्यत्र सङ्क्रामयेत्, तदा सर्वं सर्वत्र सङ्क्रामयेत् अविशेषादिति चेन्न ।&lt;br&gt;&#xA;नियतोपसङ्क्रामकत्वस्यैव कल्पनीयत्वात् ।&lt;br&gt;&#xA;गुर्वी हि धर्ममात्रकल्पनातो धर्मिकल्पना ।&lt;br&gt;&#xA;अन्यथा काले ऽपि समानः प्रसङ्गः ।&lt;br&gt;&#xA;&lt;em&gt;४,५३०&lt;/em&gt;&lt;br&gt;&#xA;तत्सिद्धयसिद्धिभ्यामनवसरदुःस्थत्वमिति चेन्न ।&lt;br&gt;&#xA;भावानवबोधात् ।&lt;br&gt;&#xA;विशिष्टप्रत्ययदर्शनानन्तरं बहवः पक्षाः प्राप्नुवन्ति ।&lt;br&gt;&#xA;किमयं स्वरसम्बन्धनिबन्धनः किं वा अतिरिक्तसम्बन्धाधीन इति ।&lt;br&gt;&#xA;द्वितीये ऽपि किं साक्षात्सम्बन्धो ऽत्र निमित्तमुत द्रव्यान्तरकृत इति ।&lt;br&gt;&#xA;उत्तरत्राप तद्द्रव्यं प्रसिद्धेष्वन्यतमं वा भवत्वन्यद्वेति ।&lt;br&gt;&#xA;सर्वत्र बाधकानि पर्यालोचयन्प्रसिद्धद्रव्येषु यद्बाधकं पश्येत्तदप्रसिद्धे ऽपि कल्प्यमाने कथं नानुसन्दध्यात् ।&lt;br&gt;&#xA;अनुसन्दधानश्च तत्स्वाभाव्येन परिहारं चिन्तयन्कल्पनागौरवव्यसनमपहाय लघीयांसमेव पक्षं न कथं(वा) रोचयत इत्यस्यार्थस्य&lt;br&gt;&#xA;विवक्षितत्वात् ।&lt;br&gt;&#xA;पर(प्र)सिद्धत्वेन प्रसङ्गस्य न दोष इत्यस्याप्ययमेवाभिप्रायः ।&lt;br&gt;&#xA;&lt;em&gt;४,५३४&lt;/em&gt;&lt;br&gt;&#xA;किञ्चायं प्रसङ्गो वस्तुतः साधुः अथाभासः ।&lt;br&gt;&#xA;नाद्यः ।&lt;br&gt;&#xA;कालप्रतीत्युत्तरकालं व्याप्तिभङ्गात् ।&lt;br&gt;&#xA;द्वितीये कथमाकाशस्य क्रियोपनायकत्वं त्याजयेत् ।&lt;br&gt;&#xA;अन्यथा जातिनिराकरणमपि न स्यादिति ।&lt;br&gt;&#xA;अस्तु वाऽकाशस्य विशेषगुणवतः क्रियोपनायकत्वाभावः दिशस्तु स्यात् विशेषगुणशून्यत्वात् व्यापकत्वाच्च ।&lt;br&gt;&#xA;तस्याः संयोगोपनायकत्वेन सिद्धत्वान्नेति चेन्न ।&lt;br&gt;&#xA;उभयोपनायकत्वे ऽपि बाधकाभावात् ।&lt;br&gt;&#xA;सहकारिभेदेन च व्यवस्थिताव्यवस्थितप्रतीतिजनकत्वं कल्प्यतां लाघवादेव ।&lt;br&gt;&#xA;अन्यथा काले ऽपि भेदकल्पनाप्रसङ्गादिति ।&lt;br&gt;&#xA;तदिदमुक्तम् ।&lt;br&gt;&#xA;तस्य विशिष्टप्रत्ययस्य नित्येन नियतेन प्रसिद्धेनैव पृथिव्यादिना सिद्धेर्नाप्रसिद्धे द्रव्ये ऽनुमानावसरो भवेदिति ।&lt;br&gt;&#xA;&lt;em&gt;४,५३८&lt;/em&gt;&lt;br&gt;&#xA;अन्ये तु परम्परशब्दाभ्यां परत्वापरत्वे गुणौ युवस्थविरपिण्ड(वर्तिनौ)गतौ आचक्षते ।&lt;br&gt;&#xA;तौ असमवायिकारणसंयोगाश्रयतया निमित्तकारणापेक्षाबुद्धिसम्पादकतया वा कालमनुमापयत इति ।&lt;br&gt;&#xA;तदप्युक्तन्यायेन निरस्तमिति ।&lt;br&gt;&#xA;&lt;em&gt;४,५४२&lt;/em&gt;&lt;br&gt;&#xA;किञ्च परापरादिप्रत्ययानां सूर्यगतयो वा परा(त्वा)परत्वे वा यद्यालम्बनं तदा अस्तु कालानुमानम् ।&lt;br&gt;&#xA;न चैतदस्ति ।&lt;br&gt;&#xA;कालभेदानामेव विशेषणतया प्रतीतेः ।&lt;br&gt;&#xA;तथाहि ।&lt;br&gt;&#xA;परो ऽयमित्यादि प्रयुक्तवन्तः को ऽस्यार्थ इति पृष्टाः लौकिकाः परीक्षिकाश्च बहुकालीन(नो ऽयमित्यादि) इति व्याचक्षाणा दृश्यन्ते ।&lt;br&gt;&#xA;तत्र कालस्वरूपं साक्षिसिद्धम् ।&lt;br&gt;&#xA;तद्बहुत्वादि च क्वचित्साक्षिणा क्वचिदनुमानादिना च ज्ञायत इति ।&lt;br&gt;&#xA;एतदप्युक्तम् तदेतदिति श्लोकाभ्याम् ।&lt;br&gt;&#xA;अनयैव दिशा दिशो ऽपि परापरप्रत्ययादिलिङ्गत्वं निराकर्तव्यम् ।&lt;br&gt;&#xA;&lt;em&gt;४,५४४&lt;/em&gt;&lt;br&gt;&#xA;त(मे)देतं चिरन्तनं पन्थानमरोचयमाना नवीनास्तु दिक्कालयोरन्यथानुमानमाहुः ।&lt;br&gt;&#xA;विवादाध्यासितं कार्यं विशेषगुणरहितद्रव्याभ्यां जन्यते कार्यत्वात् अन्तःकरणद्वयसंयोगवदिति ।&lt;br&gt;&#xA;(ए)तद(प्य)युक्तम् ।&lt;br&gt;&#xA;साध्ये बहुवचनप्रयोगे(क्षेपे)ऽतिप्रसङ्गात् ।&lt;br&gt;&#xA;नच दृष्टान्ताभावः ।&lt;br&gt;&#xA;अन्तःकरणगतबहुत्वस्य सत्त्वात् ।&lt;br&gt;&#xA;न चान्तःकरणद्वयसंयोगे प्रमाणमस्ति, मनो मनसा संयुज्यते मूर्तत्वाच्छरीरवदिति च आकालिके विद्यदादौ सन्दिग्धव्यभिचारम् ।&lt;br&gt;&#xA;&lt;em&gt;४,५४७&lt;/em&gt;&lt;br&gt;&#xA;अपर आह ।&lt;br&gt;&#xA;परममहत्परिमाणं द्रव्यचतुष्ययवृत्ति परिमाणत्वादणुत्ववदिति ।&lt;br&gt;&#xA;अत्र यद्याकाशात्म(गत)परिमाणपक्षीकारस्तदा सिद्धसाधनम् आत्मनां बहुत्वात् ।&lt;br&gt;&#xA;आत्मत्वेनैक्यमुपादाय प्रयोगे ऽपि बाधः ।&lt;br&gt;&#xA;परिमाणद्वयस्य द्रव्यचतुष्ययवृत्तित्वायोगात् ।&lt;br&gt;&#xA;एकैकद्रव्यवृत्ति खलु परिमाणम् ।&lt;br&gt;&#xA;अत एव न कालादिगतस्य पक्षीकारः ।&lt;br&gt;&#xA;आश्रयासिद्धिश्चाधिका ।&lt;br&gt;&#xA;&lt;em&gt;४,५४८&lt;/em&gt;&lt;br&gt;&#xA;परममहत्परिमाणसामान्यं विशेषगुणशून्यद्रव्याधिकरणानेकव्यक्तिवृत्ति परिमाणतारतम्यविश्रान्तिविषयजातित्वात्&lt;br&gt;&#xA;अणुपरिमाणवृत्तिजातिवत् इति चानुपपन्नम् ।&lt;br&gt;&#xA;परममहत्परिमाणसामान्यं हि परिमाणत्वं वा तदवान्तरजातिर्वा ।&lt;br&gt;&#xA;आद्ये मनःसिद्धयाप्यस्य सम्भवेनार्थान्तरता ।&lt;br&gt;&#xA;सामान्यस्याप्यनेकवृत्तिताया निराकरिष्यमाणत्वेन बाधाश्रयासिद्धी च ।&lt;br&gt;&#xA;न द्वितीयः ।&lt;br&gt;&#xA;तस्याः (तस्य) निराकरिष्यमाणत्वात् ।&lt;br&gt;&#xA;वर्णसिद्धया अर्थान्तरत्वाच्च ।&lt;br&gt;&#xA;अनेकपदस्थाने बहुपदप्रक्षेपे अतिप्रसङ्गाच्च ।&lt;br&gt;&#xA;अस्तु कालस्य दिशश्च बहुत्वम्, आत्मवदुपसङ्ग्राहकैक्येन द्रव्याणां नवत्वोपपत्तिरिति चेत्तर्हि दिशा कालेन वा&lt;br&gt;&#xA;साध्यपर्यवसाना(सम्भवा)दुभयसाधकत्वमस्य न स्यात् ।&lt;br&gt;&#xA;मा भूदिति चेन्न ।&lt;br&gt;&#xA;अनेकपदवैयर्थ्यात् ।&lt;br&gt;&#xA;अन्यतरसाधने ऽन्यतरेणार्थान्तरताप्रसङ्गात् ।&lt;br&gt;&#xA;हेतुदृष्टान्तयोश्चानुपपत्तिर्वक्ष्यत इत्यलं पल्लवेन ।&lt;br&gt;&#xA;&lt;em&gt;४,५५४&lt;/em&gt;&lt;br&gt;&#xA;गगनादेःसकलप्रपञ्चस्य त्रैकालिकाबाध्यत्वं साक्षिसिद्धमित्युक्तमर्थमुपसंहरन्विवृणोति अत इति&lt;br&gt;&#xA;अतो ऽदोषप्रतीतस्य सत्यत्वं साक्षिणा मतम्  (अनुव्याख्यानम्)१,४.९९अब्&lt;br&gt;&#xA;न्यायसुधा-&lt;br&gt;&#xA;न विद्यते दोषः कारणं यस्य ज्ञानस्य तेन प्रतीतस्य विषयीकृतस्यादोषेण प्रत्यक्षादिना वा प्रतीतस्य गगनादेः प्रपञ्चस्य सत्यत्वं&lt;br&gt;&#xA;त्रैकालिकाबाध्यत्वं साक्षिणा मतं सिद्धम् ।&lt;br&gt;&#xA;प्रामाण्यग्रहणादिनेति शेषः ।&lt;br&gt;&#xA;&lt;em&gt;४,५५५फ़्.&lt;/em&gt;&lt;br&gt;&#xA;अयम(त्रा)भिप्रायः ।&lt;br&gt;&#xA;आकाशकालदिगात्ममनांसि सुखादयश्च साक्षात्साक्षिसिद्धाः ।&lt;br&gt;&#xA;तदितरे तु पदार्था यथास्वम्(यथायथम्) इन्द्रियलिङ्गशब्दगम्याः ।&lt;br&gt;&#xA;ज्ञानं च भावाभावलक्षणं स्वविषयं सत्त्वेनैवावगाहते, नासत्त्वेन, नाप्युदासीनेन रूपेण ।&lt;br&gt;&#xA;नचैवं घटो ऽस्ति घटो नास्तीतिप्रत्ययानुपपत्तिः पौनरुक्त्याद्वयाघाताच्चेति युक्तम् ।&lt;br&gt;&#xA;घटो ऽस्तीति देशकालविशेषसम्बन्धिसत्ताविषयत्वात्, क्वचिद्विपरीताकाङ्क्षाव्यवच्छेदाथर्त्वात्, क्वापि व्याख्यानव्याख्येयभावात् ।&lt;br&gt;&#xA;नास्तीत्यस्य च देशकालविशेषसम्बन्धिसत्ताप्रतिषेधपरत्वात् ।&lt;br&gt;&#xA;नहि सता सकलदेशकालसता भवितव्यमिति नियामकमस्ति ।&lt;br&gt;&#xA;ज्ञानगतं च याथार्थ्यलक्षणं प्रामाण्यं ज्ञानग्राहकेणैव गृह्यते ।&lt;br&gt;&#xA;ज्ञानग्राहकश्च साक्षीत्यविवादं वादिप्रतिवादिनोः ।&lt;br&gt;&#xA;तथाच साक्षिणा ज्ञानप्रामाण्यं गृह्णता तद्विषयस्य सकलप्रपञ्चस्य त्रैकालिकाबाध्यत्वलक्षणं सत्यत्वमेव गृहीतं भवति ।&lt;br&gt;&#xA;यदि हि ज्ञानगोचरस्य नित्यस्य वा अनित्यस्य वा सर्वगतस्य वा असर्वगतस्य वा अर्थस्य स्वदेशकालप्रकारोपाधावसत्त्वाऽवेदनलक्षणो बाधः&lt;br&gt;&#xA;स्यात्, को ऽर्थस्तदा ज्ञानप्रामाण्यं साक्षिणा प्रमितमित्यस्येति ।&lt;br&gt;&#xA;यदि तर्हि ज्ञानस्वरूपग्राहकः साक्षी तत्प्रामाण्यमपि गृह्णन्प्रपञ्चसत्यतां निश्चिनुयात्, शुक्तिरजतादिज्ञानस्वरूपग्राहको ऽपि स एवेति&lt;br&gt;&#xA;तत्प्रामाण्यमपि गृह्णन् शुक्तिरजतादिकमपि सत्यं व्यवस्थापयेत् ।&lt;br&gt;&#xA;नच शुक्तिरजतादिज्ञानानां प्रामाण्यमेव नास्ति, किं साक्षिणा गृह्यताम् इति युक्तम्, प्रपञ्चगोचराणामपि ज्ञानानां प्रामाण्याभावात्किं साक्षिरा&lt;br&gt;&#xA;गृह्यत इत्यपि वक्तुं शक्यत्वात् ।&lt;br&gt;&#xA;तस्मात्साक्षिणा प्रपञ्चसत्यतासिद्धिमभिलषता ज्ञानग्राहकस्य साक्षिणः प्रामाण्यग्राहकत्वं स्वभाव इति वक्तव्यम् ।&lt;br&gt;&#xA;तथा चोक्तो ऽतिप्रसङ्ग इत्यत उक्तम् अदोषेति&lt;br&gt;&#xA;&lt;em&gt;४,५६२&lt;/em&gt;&lt;br&gt;&#xA;अयमर्थः ।&lt;br&gt;&#xA;न साक्षी ज्ञानं गृह्णन्प्रमाणमेवैतदिति गृह्णाति ।&lt;br&gt;&#xA;किन्तर्ह्य(त्व)दोषं चेत्प्रमाणं सदोषमप्रमाणमिति&lt;br&gt;&#xA;व्यवस्थया ।&lt;br&gt;&#xA;यदा त्वर्थित्वेन प्रामाण्यं निर्दिधारयिषितं तदा सजातीयविजातीयसंवादविसंवादभावाभावलक्षणया परीक्षया दोषभावं निश्चित्य&lt;br&gt;&#xA;प्रामाण्यमवधारयति दोषदशर्ने त्वप्रामाण्यम् ।&lt;br&gt;&#xA;प्रपञ्चप्रतीतेश्च प्रयत्नेनान्विष्यापि दोषमपश्यन्प्रामाण्यमेवावधारयतीवति तत्सत्यत्वं साक्षिसिद्धम् ।&lt;br&gt;&#xA;नचैवम् शुक्तिरजतादीनाम् ।&lt;br&gt;&#xA;दोषाप्रतीतिदशायां प्रामाण्यानवधारणात्, तत्प्रतीतौ त्वप्रामाण्यनिश्चयात् ।&lt;br&gt;&#xA;ननु शुक्तिरजतादिज्ञानस्यापि प्रामाण्यं निर्धार्यत एव ।&lt;br&gt;&#xA;कथमन्यथा निःशङ्का प्रवृत्तिरिति चेत् ।&lt;br&gt;&#xA;सत्यम् ।&lt;br&gt;&#xA;नासौ साक्षिरूपावधारणा ।&lt;br&gt;&#xA;अपि तु मानसीति वक्ष्यामः ।&lt;br&gt;&#xA;मनसश्च दोषसंसर्गसम्भवेन न तावता प्रामाण्यसिद्धिरिति ।&lt;br&gt;&#xA;&lt;em&gt;४,५६४&lt;/em&gt;&lt;br&gt;&#xA;ननु यदि परीक्षासहकृतःसाक्षी ज्ञानप्रामाण्यं गृह्णीयात् तदानवस्था स्यात् ।&lt;br&gt;&#xA;परीक्षापि हि स्वयं प्रमाणत्वेनावधृता परप्रामाण्यावधारणायालम् ।&lt;br&gt;&#xA;नान्यथा ।&lt;br&gt;&#xA;तथाच तत्रापि परीक्षान्तरमवतरणीयमिति ।&lt;br&gt;&#xA;किञ्च साक्षिणो ऽप्यनवधृतप्रमाणभावस्य स्वयं दुःस्थस्य न परप्रामाण्यावधारणसमार्थ्यमिति तत्प्रामाण्यावधारणाय परीक्षान्तरापेक्षा&lt;br&gt;&#xA;ग्राहकान्तरापेक्षा चेत्यनवस्थैवेत्यत आह परीक्षादेश्चेति&lt;br&gt;&#xA;परीक्षादेश्च सत्यत्वं तेन ह्येव मतं भवेत्  (अनुव्याख्यानम्)१,४.९९च्द्&lt;br&gt;&#xA;न्यायसुधा-&lt;br&gt;&#xA;आदिपदेन साक्षी गृह्यते ।&lt;br&gt;&#xA;चस्त्वर्थः ।&lt;br&gt;&#xA;सत्यत्वं यथार्थत्वम् ।&lt;br&gt;&#xA;तेन साक्षिणैव केवलेन न तु परीक्षायुक्तेन(सहकृतेन) ।&lt;br&gt;&#xA;हिशब्दो ऽस्यार्थस्यानुभवसिद्धत्वं द्योतयति ।&lt;br&gt;&#xA;तस्मान्नानवस्थेति हेतौ वा ।&lt;br&gt;&#xA;&lt;em&gt;४,५६६&lt;/em&gt;&lt;br&gt;&#xA;एतदुक्तं भवति ।&lt;br&gt;&#xA;दोषाभावावधारणार्थं न्यायानुसन्धानं हि खलु परीक्षा ।&lt;br&gt;&#xA;सन्दिग्धश्चार्थो न्यायविषयः ।&lt;br&gt;&#xA;सन्देहश्चोभयकोटिप्रापकसद्भावे भवति ।&lt;br&gt;&#xA;एवञ्च यत्र यत्र दोषसम्भावनया तत्सन्देहस्तत्र तत्रैव परीक्षापेक्षा नान्यत्र ।&lt;br&gt;&#xA;नच सर्वत्र दोषसन्देहो ऽस्ति ।&lt;br&gt;&#xA;साक्षिसिद्धे ऽर्थे तत्प्राप्त्यभावात् ।&lt;br&gt;&#xA;अतो न तावत्परीक्षानवस्था ।&lt;br&gt;&#xA;तथाहि ।&lt;br&gt;&#xA;अस्त्यत्र पुरतः पानीयमिति वाक्यं श्रुतवतो भवति सन्देहः किमिदं विपर्ययादिमूलमुत नेति ।&lt;br&gt;&#xA;पुरुषवचसामुभयथा दर्शनात् ।&lt;br&gt;&#xA;तत एवार्थे सन्दिहानः प्रत्यासीदन् रूपविशेषादिनानुमिनोति पानीयमेतदिति ।&lt;br&gt;&#xA;तत्रापि भवति संशयः ।&lt;br&gt;&#xA;किमिदमनुमानमुताभासम्(स) इति ।&lt;br&gt;&#xA;व्याप्त्यादिग्राहिणां याथार्थ्यायाथार्थ्योपलम्भात् ।&lt;br&gt;&#xA;प्रत्यासन्नश्चोदकाभ्यवहारानन्तरं रसविशेषाणानुमायापि पूर्ववत्सन्दिग्धे ।&lt;br&gt;&#xA;पीतोदकस्तूदन्यादिनिमित्तदुःखाभावं सुखं चानुभवन्न तत्र संशेते ।&lt;br&gt;&#xA;सुखादौ तदभावे च साक्षिसिद्धे कदाप्यन्यथाभावाद्यनुपलम्भात् ।&lt;br&gt;&#xA;नच प्रतीतत्वसामान्येन तत्रापि संशयः ।&lt;br&gt;&#xA;विशेषनिष्ठस्य निश्चायकस्य सद्भावात् ।&lt;br&gt;&#xA;अन्यथा संशयानुच्छेदेन व्यवहाराभावप्रसङ्गात् ।&lt;br&gt;&#xA;संशयाभावे च न तत्पूर्विका परीक्षेति कुतो ऽनवस्था ।&lt;br&gt;&#xA;अत एव साक्षप्रामाण्यावधारणे परीक्षानवस्थापि परिहृता ।&lt;br&gt;&#xA;ग्राहकानवस्था तु नास्त्येव ।&lt;br&gt;&#xA;साक्षिणः स्वप्रकाशत्वेन स्वप्रामाण्यग्राहकत्वात् ।&lt;br&gt;&#xA;&lt;em&gt;४,५६८फ़्.&lt;/em&gt;&lt;br&gt;&#xA;एतावानत्र विशेषः ।&lt;br&gt;&#xA;इन्द्रियलिङ्गशब्दजन्येषु ज्ञानेष्वनादौ संसारे द्वयीं गतिमनुसन्दधत्साक्षी न सहसैव प्रमाणमेतदिति निश्चेतुं शक्नोति ।&lt;br&gt;&#xA;किन्तु दाषाभावनिश्चयद्वारैव ।&lt;br&gt;&#xA;दोषाभावं च न स्वयम्(एव) अवधारयितुमीष्ये ।&lt;br&gt;&#xA;(अपि) किं तु परीक्षासहकृत एव ।&lt;br&gt;&#xA;परीक्षायां चेन्द्रियलिङ्गशब्दजायां पूर्वन्यायेन परीक्षान्तरमनुसरति यावत्साक्षात्स्वविषये सुखादाववतरति ।&lt;br&gt;&#xA;नच स्वात्मन्यनेन कदाप्यन्यथाभावो ऽवगत इति सन्देहाभावात्परीक्षानुसरणान्निवर्तते ।&lt;br&gt;&#xA;नहि ज्ञानस्वरूपं प्रामाण्यं च विषयीकर्तुं स्वमहिम्नैव शक्नोति ।&lt;br&gt;&#xA;तस्य तु मानस्या दोषशङ्कया प्रामाण्यग्रहणशक्तिः प्रतिबद्धा ।&lt;br&gt;&#xA;अतो व्यवस्थैव तत्स्पृशति ।&lt;br&gt;&#xA;न त्ववधारणस्येष्ये ।&lt;br&gt;&#xA;परीक्षया च प्रतिबन्धे ऽपगते निजयैव शक्त्या प्रामाण्यमवधारयति ।&lt;br&gt;&#xA;नचास्य व्युत्पादनस्याप्रामाण्ये ऽपि समत्वात्तस्यापि स्वतो ग्रहणमिति वाच्यम् ।&lt;br&gt;&#xA;वैषम्यात् ।&lt;br&gt;&#xA;प्रामाण्यावधारणे हि परीक्षायाः प्रतिबन्धकनिवर्तकत्वमात्रं शक्यते ऽवधारयितुम् ।&lt;br&gt;&#xA;प्रतिबन्धकरहिते साक्षिप्रामाण्यग्रहे तदनपेक्षणात् ।&lt;br&gt;&#xA;सहकारित्वे हि सर्वत्र तदपेक्षा स्यात् ।&lt;br&gt;&#xA;तथा चानवस्थेत्युक्तम् ।&lt;br&gt;&#xA;अन्यथा कारणत्वं व्याहन्येत ।&lt;br&gt;&#xA;न चाप्रामाण्यं क्वापि परीक्षानपेक्षेण साक्षिणा निश्चितचरम् ।&lt;br&gt;&#xA;येन प्रतिबन्धकनिवर्तकत्वं तस्याः प्रतीमः ।&lt;br&gt;&#xA;किन्तु सार्वत्रिकत्वात्कारणत्वमेव ।&lt;br&gt;&#xA;प्रतिबन्धकस्य सार्वत्रिकत्वादन्यथासिद्धं सार्वत्रिकत्वमिति चेन्न ।&lt;br&gt;&#xA;प्रतिबन्धकनिवृत्तावप्रामाण्यग(हे)हणे च परीक्षायाः कारणत्वोपपत्तेः ।&lt;br&gt;&#xA;एवं सति गौरवमिति चेन्न ।&lt;br&gt;&#xA;विशेषावधारणाया अशक्यत्वस्यैव कल्पकाभावात् ।&lt;br&gt;&#xA;तथापि परीक्षान्वयव्यतिरेकानुविधायि(यक)त्वस्यान्यथासिद्धिः शङ्कयत इति चेत् (न) ।&lt;br&gt;&#xA;प्रतिबन्धकस्य सार्वत्रिकतायाः क्वाप्यदर्शनेनान्यथासिद्धिशङ्कानिरासात् ।&lt;br&gt;&#xA;अन्यथा सर्वत्र सहकारिणां तथात्वं स्यात् ।&lt;br&gt;&#xA;यदि ज्ञानग्राहकातिरिक्तस्य यथाकथमपि प्रवेशात्प्रामाण्यस्य परतस्त्वमिति मतम्, तदा साक्षिण एव स्वतःप्रामाण्यमन्यस्य परत इत्यङ्गीकारे&lt;br&gt;&#xA;ऽपि न कश्चिद्विरोध इति सङ्क्षेपः ।&lt;br&gt;&#xA;विस्तरस्तु स्वयम्(एव)आचार्येण वक्ष्यते ।&lt;br&gt;&#xA;&lt;em&gt;४,५७३&lt;/em&gt;&lt;br&gt;&#xA;अथ मतम् ।&lt;br&gt;&#xA;साक्षी प्रत्यक्षादीनां प्रामाण्यं गृह्णन्नपि कतिपयकालकतिपयपुरुषसम्बन्धिबन्धिवैधुर्यरूपमेव ।&lt;br&gt;&#xA;न पुनरस्य कदाचित्कुत्रापि केनापि स्वार्थव्यभिचारो न भविष्यतीत्येवंरूपम् ।&lt;br&gt;&#xA;तत्कथं तेनात्यन्तिकबाधाभावलक्षणं सत्यत्वं विश्वस्य&lt;br&gt;&#xA;सिद्धयेदित्यत आह अन्यथेति&lt;br&gt;&#xA;अन्यथा श्रुतियुक्तयादिप्रमाणैश्च सहैव तु ।&lt;br&gt;&#xA;अकस्माद् विनिवृत्तिश्च किं विश्वस्य न शङ्कयते  (अनुव्याख्यानम्)१,४.१००&lt;br&gt;&#xA;न्यायसुधा-&lt;br&gt;&#xA;साक्षिणः सर्वथा बाधवैधुर्वलक्षणप्रामाण्याग्राहकत्वे विश्वस्य पूर्णस्य ब्रह्मणो ऽपि प्रपञ्चवद्विनिवृत्तिः किं कस्मान्न शङ्कयते ।&lt;br&gt;&#xA;निवर्तकाभावादित्यत उक्तम् अकस्मादिति&lt;br&gt;&#xA;ननु च’सत्यं ज्ञानम्ऽ‘तत्सत्यम्’ इत्यादिश्रुत्या, ब्रह्म न निवृत्तिमत् अज्ञानतत्कार्यातिरिक्तत्वात् इत्याद्यनुमानेन, निरधिष्ठानकस्यासाक्षिकस्य&lt;br&gt;&#xA;भ्रमस्य, निरवधिकस्य बाधस्य चादर्शनात्प्रपञ्चारोपाद्यन्यथानुपपत्त्या, ब्रह्मणःसत्यतावगमात्तन्नेत्यत उक्तम् श्रुतीति&lt;br&gt;&#xA;एतेषामपि प्रमाणानां प्रत्यक्षादीनामिव विनिवृत्तिः शङ्कयतामित्यर्थः ।&lt;br&gt;&#xA;एतदुक्तं भवति ।&lt;br&gt;&#xA;‘प्रपञ्चविषयाणां प्रत्यक्षादिप्रमाणानां नात्यन्तिकं प्रामाण्यं साक्षी गृह्णाति ।&lt;br&gt;&#xA;किन्तु तात्कालिकमेव’ इति वदन्वक्तव्यः ।&lt;br&gt;&#xA;साक्षिणः किमात्यन्तिकप्रामाण्यग्रहणे शक्तिरस्त्युत नास्ति ।&lt;br&gt;&#xA;आद्ये कथं प्रपञ्चविषयाणां प्रत्यक्षादीनां प्रामाण्यमात्यन्तिकं न गृह्णीयात् ।&lt;br&gt;&#xA;द्वितीये ब्रह्मणः सत्यताप्रतिपादकानां श्रुत्यादीनामपि नात्यन्तिकं प्रामाण्यं गृह्णीयात् ।&lt;br&gt;&#xA;तथाच न ब्रह्मणो ऽबाध्यत्वमात्यन्तिकं सिद्धयेत् ।&lt;br&gt;&#xA;ततश्च साधकबाधकप्रमाणाभावात्तस्यापि बाधः शङ्कयेत ।&lt;br&gt;&#xA;एवञ्च तज्ज्ञानमपि न तत्त्वज्ञानमिति न तदर्थः प्रयत्नः स्यात् ।&lt;br&gt;&#xA;अथ क्वचिच्छक्तिः क्वचिन्नेति ब्रूयात्तदा नियामकं वाच्यमिति ।&lt;br&gt;&#xA;&lt;em&gt;४,५७४&lt;/em&gt;&lt;br&gt;&#xA;ननु यदि ब्रह्म बाधार्हं स्यात्तर्हीयता कालेन कुतो न निवृत्तम् ।&lt;br&gt;&#xA;तस्मादितःपूर्वं बाधरहितत्वान्नोत्तरत्रापि बाधः शङ्कयत इति चेन्न ।&lt;br&gt;&#xA;उक्तोत्तरत्वात् ।&lt;br&gt;&#xA;अस्या अप्युपपत्तेः साक्षिग्राह्यप्रमाणभावाया आत्यन्तिकप्रामाण्यासिद्धेः ।&lt;br&gt;&#xA;अन्यथा प्रपञ्चग्राहिणां प्रत्यक्षादीनामपि तथात्वस्यानिवारणात् ।&lt;br&gt;&#xA;व्यवस्थापकाभावात् ।&lt;br&gt;&#xA;दूषणान्तरमाह इतःपूर्वमिति&lt;br&gt;&#xA;इतः पूर्वं तथाभावाद् यदि नो संसृतेर्गतिः  (अनुव्याख्यानम्)१,४.१०१अब्&lt;br&gt;&#xA;न्यायसुधा-&lt;br&gt;&#xA;तथाभावात् निवृत्त्यभावात् ।&lt;br&gt;&#xA;यदि ब्रह्मणो निवृत्तिनर् शङ्कयत इति सम्बन्धः ।&lt;br&gt;&#xA;तर्हीत्यध्याहारः ।&lt;br&gt;&#xA;गतिर्निवृत्तिः स्यादिति शेषः ।&lt;br&gt;&#xA;अयमाशयः ।&lt;br&gt;&#xA;इतःपूर्वमनिवृत्तत्वादिति किं ब्रह्मणो निवृत्त्यभावे सम्भावनोक्ततानुमानम् ।&lt;br&gt;&#xA;नाद्यः ।&lt;br&gt;&#xA;सम्भावनाया अपि संशयरूपत्वेन शङ्कानिवारणासामर्थ्यात् ।&lt;br&gt;&#xA;न द्वितीयः ।&lt;br&gt;&#xA;तथा सति संसृतेरविद्याया निवृत्त्यभावप्रसङ्गात् ।&lt;br&gt;&#xA;न हीतःप्राङ्मूलाविद्या निवृत्ता ।&lt;br&gt;&#xA;अन्यथा तस्यामेव व्यभिचारःस्यादिति ।&lt;br&gt;&#xA;किञ्च शुक्तिरजतादिकं प्रागनिवृत्तमेव निवर्तते ।&lt;br&gt;&#xA;निवृत्तस्य निवृत्त्ययोगात् ।&lt;br&gt;&#xA;अतो विरुद्धता च ।&lt;br&gt;&#xA;&lt;em&gt;४,५७८&lt;/em&gt;&lt;br&gt;&#xA;अन्यथेत्याद्यन्यथा व्याख्यायते ।&lt;br&gt;&#xA;अन्यथा साक्षिणः प्रपञ्चग्राहकप्रत्यक्षाद्यात्यन्तिकप्रामाण्याग्राहकत्वे, विश्वस्य वियदादेरुत्तरक्षण एव निवृत्तिर्विनाशः किं न शङ्कयते ।&lt;br&gt;&#xA;तथाच सर्वप्रवृत्तिविलयः स्यात् ।&lt;br&gt;&#xA;परमेश्वरसञ्जिहीर्षाद्यभावादित्यत उक्तम् अकस्मादिति&lt;br&gt;&#xA;(अनु१११७ पृष्ठे द्रष्टव्यम् । ) नन्वीश्वरेच्छयैव श्रुतिस्मृतीतिहासपुराणानि प्रपञ्चप्रलयं प्रतिपादयन्ति, विश्वविनाशो न निर्हेतुको&lt;br&gt;&#xA;विनाशत्वात्पटनाशवदित्यनुमानमपि ।&lt;br&gt;&#xA;तत्कथमेवं शङ्कयत इत्यत उक्तम् श्रुतीति&lt;br&gt;&#xA;प्रमाणानां निवृत्तिर्नामात्यन्तिकप्रामाण्याभावः ।&lt;br&gt;&#xA;तात्पर्यं पूवर्वत् ।&lt;br&gt;&#xA;ननु प्रागितो न प्रपञ्च(वि)लयो ऽकस्मादभूत् ।&lt;br&gt;&#xA;तत्कथमुत्तरत्रापि शङ्कयेत इत्यत (उक्तम्) आह इतः पूर्वमिति&lt;br&gt;&#xA;किमत्र यत्पूर्वं नाभूत्तदुत्तरत्रापि न भविष्यतीति व्याप्तिः, किंवा यत्पूर्वं न निर्हेतुकं विनष्टं न तदुत्तरत्रापि तथा विनाशवदिति, यद्वा यन्निर्हेतुकं न&lt;br&gt;&#xA;तद्भविष्यतीति व्याप्तिः, पूर्वोक्तिस्तु तदुपपादनायेति ।&lt;br&gt;&#xA;नाद्यः ।&lt;br&gt;&#xA;संसृतेरविद्याया निवृत्त्यभावप्रसङ्गात् ।&lt;br&gt;&#xA;न द्वितीयः ।&lt;br&gt;&#xA;संसारनिवृत्तिप्रसङ्गात् ।&lt;br&gt;&#xA;तथाहि ।&lt;br&gt;&#xA;विद्या संसारनिवृत्तिहेतुः ।&lt;br&gt;&#xA;साप्यविद्यात्मकत्वात्संसृतिरेव ।&lt;br&gt;&#xA;नच तस्या निवर्तकान्तरमस्ति ।&lt;br&gt;&#xA;तथाचाकस्मात्किमपि न निवर्तत इत्यङ्गीकारे नो संसृतेर्गतिः ।&lt;br&gt;&#xA;विद्या स्वयमेव स्वनिवृत्तिहेतुरविद्यामात्रविरोधित्वादिति चेन्न ।&lt;br&gt;&#xA;एवं तर्हि प्रपञ्चो ऽप्युत्तरक्षणे (स्वयमेव) निवर्तिष्यत इति शङ्का स्यात् ।&lt;br&gt;&#xA;अत एव न तृतीयो ऽपीति ।&lt;br&gt;&#xA;&lt;em&gt;४,५८१&lt;/em&gt;&lt;br&gt;&#xA;उक्तमेवार्थं विवृणोति वाक्येति&lt;br&gt;&#xA;वाक्यानुमादितश्चेत् स्यात् तत्प्रामाण्यं च साक्षितः  (अनुव्याख्यानम्)१,४.१०१च्द्&lt;br&gt;&#xA;न्यायसुधा-&lt;br&gt;&#xA;अथवा नो संसृतेर्गतिरित्युक्तम् ।&lt;br&gt;&#xA;संसारगतेः श्रुत्यादिसिद्धत्वात् ।&lt;br&gt;&#xA;तदसिद्धया च हेतोर्विशेषणादित्यत आह वाक्येति&lt;br&gt;&#xA;ब्रह्मणो ऽपि निवृत्त्याशङ्कायामापादितायां यदि परो वाक्यानुमादितो निवृत्त्यभावनिश्चयः स्यादिति ब्रूयात्, यदि वा आकस्मिकोत्तरक्षणे&lt;br&gt;&#xA;प्रलयशङ्कापादने वाक्यानुमादितः परमेश्वरेच्छादिनैव स्यादिति मन्येत, यदि च वाक्यानुमादितः संसारनिवृत्तिः स्यादिति वदेत्, तदा तस्य&lt;br&gt;&#xA;वाक्यादेः प्रामाण्यं केन निश्चितमिति वक्तव्यम् ।&lt;br&gt;&#xA;साक्षीतरेणेत्यङ्गीकारे ज्ञानस्य साक्षिवेद्यत्वेन परतः प्रामाण्यग्रहापत्तेः साक्षिणैवेति वक्तव्यम् ।&lt;br&gt;&#xA;&lt;em&gt;४,५८३&lt;/em&gt;&lt;br&gt;&#xA;ततः किमिति चेत् ।&lt;br&gt;&#xA;साक्षी किं ब्रह्मसत्यत्वादिप्रतिपादकानां वाक्यादीनां प्रामाण्यं तात्कालिकमेव गृह्णाति किंवाऽत्यन्तिकम् ।&lt;br&gt;&#xA;आद्ये न तेन ब्रह्माबाध्यत्वादिसिद्धिरिति नोक्तशङ्कानिवृत्तिः ।&lt;br&gt;&#xA;द्वितीये त्वाह तत्प्रामाण्यमिति&lt;br&gt;&#xA;तत्प्रामाण्यं यथा साक्षी स्थापयत्येवमेव हि ।&lt;br&gt;&#xA;सर्वकालेष्वपि स्थैर्याद् व्यभिचारमपोह्य च  (अनुव्याख्यानम्)१,४.१०२&lt;br&gt;&#xA;एवमक्षजमानत्वसिद्धां विश्वस्य सत्यताम् ।&lt;br&gt;&#xA;किमिति स्थापयेन्नायं &amp;hellip;  (अनुव्याख्यानम्)१,४.१०३अच्&lt;br&gt;&#xA;न्यायसुधा-&lt;br&gt;&#xA;यथाशब्दस्यात्रोत्तरत्र च सम्बन्धः ।&lt;br&gt;&#xA;तस्य ब्रह्मसत्यत्वादिप्रतिपादकवाक्यादेः प्रामाण्यं यथा साक्षी वर्तमानकालीनं स्थापयति गृह्णाति ।&lt;br&gt;&#xA;एवमेव सर्वकालेष्वपि स्थैर्येण गृह्णाति ।&lt;br&gt;&#xA;हिशब्दः परप्रसिद्धिद्योतकः ।&lt;br&gt;&#xA;स्थैर्यमेव विवृणोति ।&lt;br&gt;&#xA;व्यभिचारं बाधम् अपोह्य निराकृत्यैवेति ।&lt;br&gt;&#xA;न केवलं ब्रह्मसत्यत्वत्वादिवाक्यादिप्रामाण्यं साक्षी तात्कालिकं गृह्णाति किन्त्वात्यन्तिकमेवेत्यर्थः ।&lt;br&gt;&#xA;&lt;em&gt;४,५८४&lt;/em&gt;&lt;br&gt;&#xA;अथवा यथाशब्दस्योत्तरेणैव सम्बन्धः ।&lt;br&gt;&#xA;स्थापयत्यान्तिकमेव गृह्णातीत्यर्थः ।&lt;br&gt;&#xA;अस्यैव विवरणमेवमेवेति ।&lt;br&gt;&#xA;इतिशब्दो ऽध्याहार्यः ।&lt;br&gt;&#xA;सर्वकालेष्वपीदमेवमेव न कदापि विषयापहारलक्षणं बाधमाप्नोतीति व्यभिचारमपोह्य तत एव स्थैर्येण गृह्णातीति ।&lt;br&gt;&#xA;यद्वैवंशब्दः समुच्चये ।&lt;br&gt;&#xA;साक्षी ब्रह्मादिविषयवाक्यादिप्रामाण्यं स्थापयत्यात्यन्तिकं गृह्णाति ।&lt;br&gt;&#xA;अत एव तद्विषयमपि ब्रह्मादिकं सर्वकालेष्वपि स्थैर्यादतिशयेन व्यभिचारमपोह्यैव स्थापयतीति ।&lt;br&gt;&#xA;प्रामाण्या(त्यन्तिकत्वा)न्तर्गतत्वाद्विषयाबाध्यताया इति हिशब्दाथर्ः ।&lt;br&gt;&#xA;एवमिति दार्ष्यान्तिकोक्तिः ।&lt;br&gt;&#xA;अयं साक्षी यदि तत्सत्यमित्यादिप्रमाणप्रामाण्यमात्यन्तिकं गृह्णन् तद्विषयस्य ब्रह्मादेस्त्रैकालिकाबाध्यत्वं व्यवस्थापयेत्तर्हि तथैव&lt;br&gt;&#xA;विश्वविषयस्याक्षजादिज्ञानस्यात्यन्तिकं प्रामाण्यं गृह्णन् तदन्तर्गतां विश्वस्याबाध्यतामपि स्थापये(देव)त् अविशेषादिति समुदायार्थः ।&lt;br&gt;&#xA;&lt;em&gt;४,५८६&lt;/em&gt;&lt;br&gt;&#xA;ननु गृह्णात्वात्यन्तिकं प्रामाण्यमक्षजादीनां साक्षी ।&lt;br&gt;&#xA;तस्य तथात्वं तु कुतः ।&lt;br&gt;&#xA;ततश्च न विश्वसत्यतासिद्धिरित्यत आह निर्दोषेति&lt;br&gt;&#xA;&amp;hellip; निर्दोषज्ञानशक्तितः  (अनुव्याख्यानम्)१,४.१०३द्&lt;br&gt;&#xA;न्यायसुधा-&lt;br&gt;&#xA;साक्षिणो निर्दोषज्ञानरूपत्वशक्त्या तथात्वमपि सिद्धयति ।&lt;br&gt;&#xA;अन्यथा ब्रह्मसत्यत्वाद्यपि न सिद्धयेत् ।&lt;br&gt;&#xA;यद्वा तत्सत्यमित्यादेरात्यन्तिकं प्रामाण्यं गृह्णाति साक्षी, विश्वविषयस्याक्षजादेस्तु तात्कालिकमेवेति किं न स्यादित्यत आह निर्दोषेति&lt;br&gt;&#xA;अयमर्थः ।&lt;br&gt;&#xA;तत्सत्यमित्यादिज्ञानस्यात्यन्तिकं प्रामाण्यं गृह्णाति साक्षीत्यत्र किं निमित्तम् ।&lt;br&gt;&#xA;ज्ञानं गृह्णन् तस्य निर्दोषतायां प्रामाण्यमपि गृह्णातीति साक्षिणः स्वभावो ऽयमिति चेत् ।&lt;br&gt;&#xA;कथं तर्ह्यक्षजादेरपि आत्यन्तिकं प्रामाण्यं न गृह्णीयात् ।&lt;br&gt;&#xA;तस्यापि निर्दोषज्ञानरूप(त्व)शक्तिसद्भावादिति ।&lt;br&gt;&#xA;अथवा किं साक्षी कुत्रापि प्रामाण्यमात्यन्तिकं ग्रहीतुं न शक्नोति ।&lt;br&gt;&#xA;किंवा क्वचिच्छक्तः क्वचिदशक्तः ।&lt;br&gt;&#xA;आद्यस्योत्तरम् अन्यथेत्यादि ।&lt;br&gt;&#xA;द्वितीयस्योत्तरम् वाक्येति&lt;br&gt;&#xA;&lt;em&gt;४,५८७&lt;/em&gt;&lt;br&gt;&#xA;स्यादेतदेवं यद्यक्षजादिज्ञानं निर्दोषं स्यात् ।&lt;br&gt;&#xA;न चैवम् ।&lt;br&gt;&#xA;अविद्याकृतप्रपञ्चविषयत्वात् शुक्तिरजतादिज्ञानवत् ।&lt;br&gt;&#xA;नन्वविद्या किमाश्रितेति चेत् ।&lt;br&gt;&#xA;जीवाश्रितेति ब्रूमः ।&lt;br&gt;&#xA;नन्वत्रापि दूषणमुक्तम्’स्वतो ऽन्यता’ इति ।&lt;br&gt;&#xA;नैतदस्ति ।&lt;br&gt;&#xA;तद्भेदस्याप्याविद्यकत्वात् ।&lt;br&gt;&#xA;नच चक्रकादिदोषः ।&lt;br&gt;&#xA;प्रपञ्च(विश्व)स्य जीवाज्ञानकृतत्वेन श्रुत्यादिसिद्धत्वात् ।&lt;br&gt;&#xA;प्रमिते चार्थे तर्काणामवकाशाभावात् ।&lt;br&gt;&#xA;नच कल्प्याभावदोषः ।&lt;br&gt;&#xA;विश्वस्यैकाज्ञानकृतत्वाङ्गीकारात् ।&lt;br&gt;&#xA;तदतिरिक्तजीवजडप्रपञ्चस्य कल्प्यत्वोपपत्तेः ।&lt;br&gt;&#xA;एकजीववादो हि मायावादिनां परं हृदयम् ।&lt;br&gt;&#xA;बहुजीववादस्तु मन्दानामाभिमुख्यायावतारित इत्यत आह एकेति&lt;br&gt;&#xA;एकज्ञानकृतं विश्वमिति यच्चोष्यते मृषा ।&lt;br&gt;&#xA;बहुज्ञानकृतं विश्वमिति तस्योत्तरं भवेत्  (अनुव्याख्यानम्)१,४.१०४&lt;br&gt;&#xA;न्यायसुधा-&lt;br&gt;&#xA;उच्यते ब्रह्मविवर्तवादिभिः, मृषा प्रमाणेन विना ।&lt;br&gt;&#xA;एतदुक्तं भवति ।&lt;br&gt;&#xA;स्यादपीदं कथञ्चित् ।&lt;br&gt;&#xA;यदि विश्वस्यैकजीवाज्ञानकल्पितत्वं स्यात् ।&lt;br&gt;&#xA;न चैतदस्ति ।&lt;br&gt;&#xA;प्रमाणाभावात् ।&lt;br&gt;&#xA;श्रुत्यादेरनुपदमेव सम्यग्व्याख्यास्यमानत्वात् ।&lt;br&gt;&#xA;बहूनामीश्वरस्य तत्प्रेरितानां ब्रह्मादीनां च ज्ञानेच्छाप्रयत्नैर्निमित्तत्वे श्रुत्यादिप्रमाणसद्भावेन तद्विरुद्धत्वाच्चेति ।&lt;br&gt;&#xA;&lt;em&gt;४,५९१&lt;/em&gt;&lt;br&gt;&#xA;किञ्चैकजीवाज्ञानपरिकल्पितं जीवजडात्मकं समस्तमिति वदन्प्रष्टव्यः किमसावेको जीवस्त्वम् उतान्य इति ।&lt;br&gt;&#xA;अन्यश्चेत्तदज्ञानकल्पितस्य तव बन्धमोक्षाभावाद्वयर्थं पारिव्राज्यादिकमा(मित्या)पद्येत ।&lt;br&gt;&#xA;आद्ये ऽपि प्रतिवादिप्रमुखान्जीवान्पश्यसि न वा ।&lt;br&gt;&#xA;प्रथमे ऽपि (किं) सन्तीत्युत न सन्तीति ।&lt;br&gt;&#xA;आद्यं दूषयति परस्येति&lt;br&gt;&#xA;परस्य सत्यतां जानन्नपि यः स्वात्मतस्करः ।&lt;br&gt;&#xA;परो नास्तीति वदति &amp;hellip;  (अनुव्याख्यानम्)१,४.१०५अच्&lt;br&gt;&#xA;न्यायसुधा-&lt;br&gt;&#xA;यः परस्य प्रतिवाद्यादेः सत्यतां जानन्नपि परो नास्तीति वदति ।&lt;br&gt;&#xA;स स्वात्मतस्कर इति योजना ।&lt;br&gt;&#xA;स्वात्मानमिव परमपि सत्यतया पश्यतो ऽहमेक एव सत्यो मदज्ञानकल्पिताः सर्वे जीवा जडाश्चेति वचनं स्वानुभवविरुद्धमित्यर्थः ।&lt;br&gt;&#xA;नहि त्वदज्ञानपरिकल्पितं समस्तमित्यत्र बलवत्प्रमाणमस्ति ।&lt;br&gt;&#xA;येन दर्शनमपि बाध्येत ।&lt;br&gt;&#xA;नहि सत्त्वेन प्रतीयमानस्यापि गन्धर्वनगरादेरसत्त्वमेवाङ्गीक्रियते ।&lt;br&gt;&#xA;किन्तु बलवत्प्रमाणबाधात् ।&lt;br&gt;&#xA;अन्यथा प्रतिवाद्यज्ञानकल्पितस्त्वमिति कथं न स्याः ।&lt;br&gt;&#xA;तथा चानिश्चयेन न मोक्षार्था प्रवृत्तिः स्यादिति ।&lt;br&gt;&#xA;&lt;em&gt;४,५९२&lt;/em&gt;&lt;br&gt;&#xA;द्वितीयतृतीयौ निराचष्टे किमिति&lt;br&gt;&#xA;&amp;hellip; किमित्युन्मत्तवद् वदेत्  (अनुव्याख्यानम्)१,४.१०५द्&lt;br&gt;&#xA;न्यायसुधा-&lt;br&gt;&#xA;यदि परः प्रतिवाद्यादिजीवान्न पश्यति, पश्यन्वा न सन्तीति पश्यति, तदा किमित्युन्मत्तवद्ववदेत् ।&lt;br&gt;&#xA;न कथायां प्रविशेत् ।&lt;br&gt;&#xA;न शास्त्रं विरचयेद्वयाकुर्याद्वा ।&lt;br&gt;&#xA;अन्यथोन्मत्तवन्नायं लौकिको नापि परीक्षक इत्युपेक्षणीयः स्यात् ।&lt;br&gt;&#xA;कुतो न वदेत् ।&lt;br&gt;&#xA;येन वदन्तुन्मत्तपदवीमासादयेदित्यत आह पराभाव इति&lt;br&gt;&#xA;&lt;em&gt;४,५९३&lt;/em&gt;&lt;br&gt;&#xA;पराभावे हि वाग् व्यर्था &amp;hellip;  (अनुव्याख्यानम्)१,४.१०६अ&lt;br&gt;&#xA;न्यायसुधा-&lt;br&gt;&#xA;वाचः परबोधनार्थत्वात् ।&lt;br&gt;&#xA;पराभावे च तद्वैयर्थ्याद्वयर्थ्यां वाचं न प्रयुञ्जीत ।&lt;br&gt;&#xA;प्रयुञ्जानश्च कथमुन्मत्तो न स्यादिति ।&lt;br&gt;&#xA;सत्यं पराभावे वचनमनर्थकम् ।&lt;br&gt;&#xA;मयापि किमपि नोच्यत इत्यत आह यदीति&lt;br&gt;&#xA;&amp;hellip; यदि नैवोच्यते तदा ।&lt;br&gt;&#xA;कशावेत्रादिकं तस्य तस्करस्योत्तरं वदेत्  (अनुव्याख्यानम्)१,४.१०६ब्द्&lt;br&gt;&#xA;न्यायसुधा-&lt;br&gt;&#xA;मया किमपि कदापि नैवोच्यत इति यद्युच्यते तदा स्वक्रियाविरोधिश्रः सकललोकावगतार्थापलापिनस्तस्य तस्करस्यैव दण्ड एवोचितो न&lt;br&gt;&#xA;प्रत्युत्तरम् ।&lt;br&gt;&#xA;परमार्थतो नोच्यत इत्युच्यत इति चेत् ।&lt;br&gt;&#xA;तत्किं प्रतीयोग्यभावे निश्चिते व्यवहारतो ऽपि वदन्तः प्रेक्षावन्तो भवन्ति, येनेदमुच्येतेति ।&lt;br&gt;&#xA;&lt;em&gt;४,५९४&lt;/em&gt;&lt;br&gt;&#xA;प्राक् प्रपञ्चमिथ्यात्वसिद्धये परोदाहृतानां श्रुतीनां बाह्योपपत्तिविरोधः (प्रतिपा)व्युत्पादितः ।&lt;br&gt;&#xA;इदानीमान्तरानुपपत्तिप्रदर्शनपूर्वकं तासामविरुद्धार्थव्याख्यानार्थमुत्तरो ग्रन्थः ।&lt;br&gt;&#xA;अथवा सर्वश्रुतिसाधारणानुपपत्तिः प्राक् प्रपञ्चिता ।&lt;br&gt;&#xA;इदानीमसाधारणानुपपत्तिर्व्युत्पाद्यते ।&lt;br&gt;&#xA;तत्र तावत्प्रपञ्चो यदि विद्येतेत्यादिवाक्यद्वयं पठित्वा पराभिमते ऽर्थे ऽनुपपत्तिमाह प्रपञ्च इति&lt;br&gt;&#xA;प्रपञ्चो यदि विद्येत निवर्तेत न संशयः ।&lt;br&gt;&#xA;मायामात्रमिदं द्वैतमद्वैतं परमार्थतः  (अनुव्याख्यानम्)१,४.१०७&lt;br&gt;&#xA;विकल्पो विनिवर्तेत कल्पितो यदि केनचित् ।&lt;br&gt;&#xA;उपदेशादयं वादो ऽज्ञाते द्वैतं न विद्यते  (अनुव्याख्यानम्)१,४.१०८&lt;br&gt;&#xA;इत्यत्र यदिशब्दौ च निवर्तेतेति च द्वयम् ।&lt;br&gt;&#xA;विश्वस्य सत्यतामाहुर् &amp;hellip;  (अनुव्याख्यानम्)१,४.१०९अच्&lt;br&gt;&#xA;न्यायसुधा-&lt;br&gt;&#xA;नन्वत्र सूत्रगृहीततया परेणोपात्तानां श्रुतीनामनुपपत्त्यादिकं प्रथमता वक्तव्यम् ।&lt;br&gt;&#xA;सत्यम् ।&lt;br&gt;&#xA;तथाप्येकजीवाज्ञानपरिकल्पितत्वे समस्तस्य, न प्रमाणमस्तीत्यनन्तरमेवोक्तम् ।&lt;br&gt;&#xA;अस्यां च तदापाततः प्रतीयते ।&lt;br&gt;&#xA;‘अनादिमायया सुप्तो यदा जीवः प्रबुद्धयते’ इत्युक्तत्वात् ।&lt;br&gt;&#xA;अत उभयानुगुण्यादस्याः प्रथमप्राप्तिः ।&lt;br&gt;&#xA;इत्यत्र श्लोकद्वये यदिशब्दद्वयं निवर्तेतेति लिङ्प्रयोगद्वयं च ।&lt;br&gt;&#xA;उपलक्षणं चैतत् ।&lt;br&gt;&#xA;विद्येतेत्यपि ग्राह्यम् ।&lt;br&gt;&#xA;तथा केनचिदिति ।&lt;br&gt;&#xA;सत्यतामित्युपलक्षणम् ।&lt;br&gt;&#xA;अनादितां चेति ग्राह्यम् ।&lt;br&gt;&#xA;आहुरित्यवगमयन्तीत्यर्थः ।&lt;br&gt;&#xA;तथाच विश्वमिथ्यात्वपरतया व्याख्याने तदनुपपत्तिरिति शेषः ।&lt;br&gt;&#xA;यद्यत्र प्रपञ्चमिथ्यात्वमभि(सं)धित्सितं स्यात्तदा यो ऽयं प्रपञ्चो विद्यत इव दृश्यते स निवर्तिष्यते ।&lt;br&gt;&#xA;अज्ञानेन कल्पितो विकल्पो विनिवर्तिष्यत इति वक्तव्यम् ।&lt;br&gt;&#xA;यद्याद्यास्तुशब्दा विगतार्था विरुद्धार्थाश्च ।&lt;br&gt;&#xA;तत्प्रयोगे हि प्रसङ्गद्वयपरमेतद्वाक्यद्वयमिति विज्ञायते ।&lt;br&gt;&#xA;यदि पर्वतो निरग्निको भवेत् तर्हि निर्धूमो ऽपि स्यादिति यथा ।&lt;br&gt;&#xA;&lt;em&gt;४,५९७&lt;/em&gt;&lt;br&gt;&#xA;प्रसङ्गस्य च विपर्यये पर्यवसानादनिवृत्त्यादिकमेव वाक्यसामर्थ्याल्लभ्यत इति परकीयमर्थमपाकुर्वतैव श्रुतितात्पर्यं सूचितम् ।&lt;br&gt;&#xA;तत्स्पष्टीकुर्वन्विद्येतेत्यस्यार्थं तावदाह विद्येतेति&lt;br&gt;&#xA;&amp;hellip; विद्येतोत्पत्तिमेव च  (अनुव्याख्यानम्)१,४.१०९द्&lt;br&gt;&#xA;न्यायसुधा-&lt;br&gt;&#xA;इत्येतच्छब्दरूपमुत्पत्तिमेवाह ।&lt;br&gt;&#xA;नतु सत्तामिति प्रकृत्यर्थकथनम् ।&lt;br&gt;&#xA;चशब्देन निवर्तेतेति विनाशमाह ।&lt;br&gt;&#xA;नतु बाधमिति समुच्चिनोति ।&lt;br&gt;&#xA;विद्यतेरुतपत्त्यर्थत्वं कुत इत्यत आह विदेति&lt;br&gt;&#xA;विदोत्पत्ताविति ह्यस्माद् धातोर् &amp;hellip;  (अनुव्याख्यानम्)१,४.११०अब्&lt;br&gt;&#xA;न्यायसुधा-&lt;br&gt;&#xA;विदोत्पत्ताविति ह्यस्माद्धातोः ।&lt;br&gt;&#xA;धातोर्धातुव्याख्यानादित्यर्थः ।&lt;br&gt;&#xA;विद्यतेरुत्पत्त्यर्थत्वं प्रत्येतव्यमिति पूर्वेण सम्बन्धः ।&lt;br&gt;&#xA;धातोरिति षष्ठयन्तं वा ।&lt;br&gt;&#xA;तस्य व्याख्यानादिति शेषः ।&lt;br&gt;&#xA;मन्दानामप्रसिद्धमपीदं धातुव्याख्यानं बहुज्ञानां प्रसिद्धमेवेति हिशब्द(ब्दार्थः)ः ।&lt;br&gt;&#xA;तथाप्युत्पविरेवेति कुतः, सत्तात्र कुतो नेत्यत आह उत्पत्तिरेवेति&lt;br&gt;&#xA;&amp;hellip; उत्पत्तिरेव हि ।&lt;br&gt;&#xA;निवृत्तिव्याप्तियुक् प्रायः प्रपञ्चो भेदपञ्चकः  (अनुव्याख्यानम्)१,४.११०ब्द्&lt;br&gt;&#xA;न्यायसुधा-&lt;br&gt;&#xA;अत्र हि प्रपञ्चो यदि विद्येत तर्हि निवर्तेतेति यदिशब्दादिबलात्प्रसङ्गो ऽयमिति ज्ञायते ।&lt;br&gt;&#xA;प्रसङ्गश्च व्याप्तिमूलः ।&lt;br&gt;&#xA;व्याप्याङ्गीकारे ऽनिष्यव्यापकप्रसञ्जनं तर्क इति तल्लक्षणात् ।&lt;br&gt;&#xA;तथाच विद्येतेत्यापादकतयोक्तस्यार्थस्य निवर्तेतेत्यापाद्यतयोक्तया निवृत्त्या व्याप्तिरवश्यम्भाविनी ।&lt;br&gt;&#xA;उत्पत्तिरेव निवृत्तिव्याप्तिक्(क्ता) ।&lt;br&gt;&#xA;न सत्ता ।&lt;br&gt;&#xA;अस्माकं व्यभिचारित्वात् परस्य विरुद्धत्वात् ।&lt;br&gt;&#xA;अतः प्रतीयमानान्वययोग्यताभावान्न सत्ता विद्यतेरर्थः ।&lt;br&gt;&#xA;किन्तूत्पत्तिरेव तद्योग्यत्वादिति ।&lt;br&gt;&#xA;प्रध्वंसव्युदासाथ प्राय इत्यक्तम् ।&lt;br&gt;&#xA;उत्पत्तिर्निवृत्तियुगित्ययं प्रायो बाहुल्यमित्यर्थः ।&lt;br&gt;&#xA;तथाच भावत्वे सतीत्यापादकविशेषणं विवक्षितमित्युक्तं भवति ।&lt;br&gt;&#xA;एतेनाल्पज्ञानां धातुव्याख्याने विप्रतिपत्तिरिति निरस्ता वेदितव्या ।&lt;br&gt;&#xA;&lt;em&gt;४,५९८&lt;/em&gt;&lt;br&gt;&#xA;ननूत्पत्तिर्नाम कारणायत्तसत्तालाभः ।&lt;br&gt;&#xA;नचाभावे सत्तास्तीत्यभावस्य प्रसक्त्यभावात्प्राय इति व्यर्थम् ।&lt;br&gt;&#xA;मैवम् ।&lt;br&gt;&#xA;केयं सत्ता नामानुगतरूपा वा स्वरूपमेव वा नाद्यः ।&lt;br&gt;&#xA;तस्या घटादावप्यभावस्य वक्ष्यमाणत्वात् ।&lt;br&gt;&#xA;न द्वितीयः ।&lt;br&gt;&#xA;अभावे तद्भावस्यास्त्यभावो ऽस्ति च ध्वंस इत्यादौ वक्ष्यमाणत्वादिति ।&lt;br&gt;&#xA;&lt;em&gt;४,६०२&lt;/em&gt;&lt;br&gt;&#xA;नन्वस्मिन्नपि व्याख्याने नान्वययोग्यतास्ति ।&lt;br&gt;&#xA;तर्कस्य व्याप्तिरिव विपर्यये पर्यवसानमवश्यम्भावि ।&lt;br&gt;&#xA;तथाच प्रपञ्चो यद्युत्पद्येत तर्हि विनश्येत ।&lt;br&gt;&#xA;नच विनश्यति ।&lt;br&gt;&#xA;तस्मान्नोत्पद्यत इति वक्तव्यम् ।&lt;br&gt;&#xA;न चैतद्युक्तम् ।&lt;br&gt;&#xA;क्षित्यादेः प्रपञ्चस्योत्पत्तिविनाशयोः प्रमाणदृष्टत्वात् ।&lt;br&gt;&#xA;अत एव तर्काङ्गभूतमापाद्यस्यानिष्टत्वं च नोपपद्यत इत्यतः प्रपञ्चशब्दमन्यथा व्याचष्टे प्रपञ्च इति&lt;br&gt;&#xA;&amp;hellip; प्रपञ्चो भेदपञ्चकः  (अनुव्याख्यानम्)१,४.११०द्&lt;br&gt;&#xA;न्यायसुधा-&lt;br&gt;&#xA;नायं प्रपञ्चशब्दो विश्वविस्तारवाची ।&lt;br&gt;&#xA;येनोक्तदोषः स्यात् ।&lt;br&gt;&#xA;किन्तु पञ्चानां वर्गः पञ्चः ।&lt;br&gt;&#xA;पञ्चशतौ वर्गे वेति वाशब्देन पञ्चशब्दस्यापि निपातनाङ्गीकारात् ।&lt;br&gt;&#xA;प्रकृष्टः पञ्चः प्रपञ्चः ।&lt;br&gt;&#xA;प्रकृष्टता च मोक्षाङ्गज्ञानतया भवति ।&lt;br&gt;&#xA;सा च भेदसम्बन्धिन एव पञ्चकस्योपपन्ना ।&lt;br&gt;&#xA;‘वैलक्षण्यं तयोर्ज्ञात्वा मुच्यते बद्धयते ऽन्यथा’ इत्यादेः ।&lt;br&gt;&#xA;अतः प्रपञ्चो भेदपञ्चकः ।&lt;br&gt;&#xA;सच जीवेश्वरप्रकृत्यादिनित्यस्वरूपभूतो ऽनादिनित्य एवेति नोक्तदोषः ।&lt;br&gt;&#xA;टीकाकारस्तु मन्यते ।&lt;br&gt;&#xA;भेदो नामान्योन्याभावः ।&lt;br&gt;&#xA;स चान्योन्यतादात्म्यापत्त्यैव निवर्तनीयः ।&lt;br&gt;&#xA;प्रतियोग्याप(ग्युत्प)त्तेरेवाभावविपत्तित्वस्य प्रागभावे दृष्टत्वात् ।&lt;br&gt;&#xA;नच कदापि पदार्थानामन्योन्यं तादात्म्यमस्तीत्यनित्यानामपि भेदो नित्य एवेति ।&lt;br&gt;&#xA;अन्ये ऽप्याहुः ।&lt;br&gt;&#xA;‘नित्ये च त्रयाणां सिद्धिः’ इति ।&lt;br&gt;&#xA;व्यास(७)&lt;br&gt;&#xA;&lt;em&gt;४,६०७&lt;/em&gt;&lt;br&gt;&#xA;प्रपञ्चशब्दोभेदपञ्चकवाचीत्येतत्कुत इति चेत् ।&lt;br&gt;&#xA;परोक्तानुपपत्तेरेवेति ब्रूमः ।&lt;br&gt;&#xA;समानार्थायाः श्रुतेश्चेत्याह जीवेति&lt;br&gt;&#xA;जीवेश्वरभिदा चैव जडेश्वरभिदा तथा ।&lt;br&gt;&#xA;जीवभेदो मिथश्चैव जडजीवभिदा तथा ।&lt;br&gt;&#xA;मिथश्च जडभेदो यः प्रपञ्चो भेदपञ्चकः  (अनुव्याख्यानम्)१,४.१११&lt;br&gt;&#xA;सो ऽयं सत्यो ह्यनादिश्च &amp;hellip;  (अनुव्याख्यानम्)१,४.११२अ&lt;br&gt;&#xA;न्यायसुधा-&lt;br&gt;&#xA;अत्र चशब्दास्तथाशब्दौ चान्योन्यसमुच्चये ।&lt;br&gt;&#xA;एवशब्दावभेदसाहित्यव्यवच्छेदार्थौ ।&lt;br&gt;&#xA;एष भेदपञ्चकः प्रपञ्च उक्तः ।&lt;br&gt;&#xA;प्रपञ्चो यदि विद्येतेत्यादावित्यर्थः ।&lt;br&gt;&#xA;सो ऽयं सत्यो ह्यनादिश्चेत्यनेन अत्रापि प्रतिज्ञाद्वयं बहिरेव कर्तव्यमिति ज्ञायते ।&lt;br&gt;&#xA;तत्रानादित्वानङ्गीकारे बाधकं सादिश्चेदिति ।&lt;br&gt;&#xA;&amp;hellip; सादिश्चेन्नाशमाप्नुयात्  (अनुव्याख्यानम्)१,४.११२ब्&lt;br&gt;&#xA;&lt;em&gt;४,६०८&lt;/em&gt;&lt;br&gt;&#xA;न्यायसुधा-&lt;br&gt;&#xA;अनेन प्रथमश्लोकस्य पूर्वार्धो व्याख्यातो भवति ।&lt;br&gt;&#xA;सत्यत्वाभावे बाधकं स्वयमूहनीयमित्यभिप्रेत्य तदुपसंहृतम् द्वैतमिति&lt;br&gt;&#xA;द्वैतं न विद्यत इति तस्मादज्ञानिनां मतम्  (अनुव्याख्यानम्)१,४.११२च्द्&lt;br&gt;&#xA;इति श्रुतेर् &amp;hellip;  (अनुव्याख्यानम्)१,४.११३अ&lt;br&gt;&#xA;न्यायसुधा-&lt;br&gt;&#xA;तेनाज्ञात इत्युक्तार्थं भवति ।&lt;br&gt;&#xA;श्रुत्यन्तरेणाव्याख्यातत्वान्मायामात्रमित्येतद्वयाचष्टे मतमिति&lt;br&gt;&#xA;&amp;hellip; मितं त्रातं मायाख्यहरिविद्यया  (अनुव्याख्यानम्)१,४.११३अब्&lt;br&gt;&#xA;न्यायसुधा-&lt;br&gt;&#xA;माङ् माने त्रैङ् पालन इत्याभ्यां घञऽर्थे कविधानमिति कर्मणि कप्रत्यये मात्रमिति भवति ।&lt;br&gt;&#xA;धातुद्वयादप्येकः प्रत्ययः अदिभूभ्यां डुतच् अद्भुतमित्यादौ दृष्टः ।&lt;br&gt;&#xA;‘विष्णोः प्रज्ञप्तिरेवैका शब्दैरेवाभिधीयते’ इत्यतो मायाख्यहरिविद्ययेत्युपपन्नम् ।&lt;br&gt;&#xA;&lt;em&gt;४,६१८&lt;/em&gt;&lt;br&gt;&#xA;अद्वैतं परमार्थत इत्येतद्वयाख्याति उत्तमो ऽर्थ इति&lt;br&gt;&#xA;उत्तमो ऽर्थो हरिस्त्वेकस्तदन्यन्मध्यमाध्यमम्  (अनुव्याख्यानम्)१,४.११३च्द्&lt;br&gt;&#xA;न्यायसुधा-&lt;br&gt;&#xA;तस्योपपादनम् तदन्यदिति&lt;br&gt;&#xA;यतस्तस्माद्धरेरन्यत्किञ्चिन्मध्यमं किञ्चिदधमं तस्मादुत्तमो ऽर्थो हरिरेवैक इति ।&lt;br&gt;&#xA;‘विकल्पो विनिवर्तेत’ इत्येतत्प्रपञ्चसत्यतायां स्फुटमिति न व्याकृतम् ।&lt;br&gt;&#xA;इयमत्र योजना ।&lt;br&gt;&#xA;‘अनादिमायया सुप्तो यदा जीवः प्रबुद्धयते ।&lt;br&gt;&#xA;अजमनिद्रमस्वप्नमद्वैतं बुद्धयते तदा’&lt;br&gt;&#xA;इति&lt;br&gt;&#xA;पूर्वश्लोके ऽनादिमायया परमेश्वरप्रज्ञया तदिच्छया वा जीवजातस्य प्रकृत्यादिजडावृतज्ञानत्वलक्षणं सुप्तत्वं तयैव&lt;br&gt;&#xA;परमेश्वरादितत्त्वविषयपरोक्षज्ञानलक्षणं प्रबोधमभिधाय अपरोक्षज्ञानमप्युक्तम् ।&lt;br&gt;&#xA;तेन जीवेश्वरयोर्जडेश्वरयोर्जीवजडयोश्च भेदाः प्रतिपादिता ।&lt;br&gt;&#xA;प्रभोरिच्छया निगडादिना पुरुषे बद्धे मुक्ते वा भेद(त्रय)दर्शनात् ।&lt;br&gt;&#xA;&lt;em&gt;४,६२०&lt;/em&gt;&lt;br&gt;&#xA;प्राक्’प्रभवःसर्वभावानाम्’ इति भावशब्दोक्तानां जीवानां मिथो भेदो ऽप्युक्तः ।&lt;br&gt;&#xA;तत एवावरणानां जडानामपि मिथो भेदो ऽर्थाल्लभ्यते ।&lt;br&gt;&#xA;तेषां च पञ्चानामपि भेदानाम्’अनादिमाययाऽ‘अजमनिद्रम्’ इत्यादिविशेषणसामर्थ्यादिनानादित्वमपि लब्धम् ।&lt;br&gt;&#xA;तदेतत्पञ्चभेदस्य सत्यत्वमनादित्वं चोपपादयितुमिदं श्लोकद्वयम् ।&lt;br&gt;&#xA;तत्र तावदनादित्वं विपक्षे बाधकप्रदर्शनेनोपपादयति प्रपञ्च इति&lt;br&gt;&#xA;यदि च जडजीवभेदो निवर्तेत तदा जीवानां जडत्वापत्त्या मोक्षशास्त्रवैयर्थ्यमित्यादिरूपेण निवर्तेतेत्यस्यानिष्टत्वं द्रष्टव्यम् ।&lt;br&gt;&#xA;न संशय इत्रत व्याप्तेनिर्श्चायकमाह ।&lt;br&gt;&#xA;एवं भेदपञ्चकस्यानादितामुपपाद्य सत्यतायां प्रमाणमाह मायामात्रमिति&lt;br&gt;&#xA;यस्मादिदं प्रपञ्चशब्दोक्तं द्वैतमुक्तरीत्या मायामात्रं तस्मात्सत्यम् ।&lt;br&gt;&#xA;न ह्यविद्यमानमीश्वरप्रज्ञाविषयो भवति ।&lt;br&gt;&#xA;भ्रान्तित्वप्रसङ्गात् ।&lt;br&gt;&#xA;नाप्यविद्यमानं केनापि रक्ष्यते ।&lt;br&gt;&#xA;अत्र द्वयोर्भावो द्विता ।&lt;br&gt;&#xA;तदीयो वर्गो द्वैतम् ।&lt;br&gt;&#xA;सामान्ये नपुंसकम् ।&lt;br&gt;&#xA;प्रपञ्चसम्बन्धस्तु प्रकरणाल्लभ्यत इति ज्ञातव्यम् ।&lt;br&gt;&#xA;तर्ह्यद्वैतःसर्वभावानामित्यादि कथमुक्तमित्यत आह अद्वैतमिति&lt;br&gt;&#xA;यदिदं परमेश्वरस्याद्वैतत्वं(च) विशेषणमुक्तं न तत् द्वितीयवस्तुराहित्याभिप्रायेण ।&lt;br&gt;&#xA;किन्तु परमार्थतः ।&lt;br&gt;&#xA;ल्यब्लोपनिमित्ता पञ्चमी ।&lt;br&gt;&#xA;उक्तममर्थमभिप्रेत्येति ।&lt;br&gt;&#xA;सप्तम्यर्थे वा तसिः ।&lt;br&gt;&#xA;उत्तमार्थविषय इति ।&lt;br&gt;&#xA;भेदसत्यतानङ्गीकारे बाधकं चाह विकल्प इति&lt;br&gt;&#xA;विकल्पः प्रकृतो भेदो यदि केनचिदज्ञानादिना कल्पितः स्यात्तर्हि चन्द्रभेदवन्निवर्तेत ।&lt;br&gt;&#xA;बाध्येत ।&lt;br&gt;&#xA;नच बाध्यते ।&lt;br&gt;&#xA;तस्मान्न कल्पितः ।&lt;br&gt;&#xA;किन्तु सत्य एवेति ।&lt;br&gt;&#xA;उपसंहरति उपदेशादिति&lt;br&gt;&#xA;तदेवमुपदेशाच्छत्याद्यनुसारित्वात् अयमेव सतां वादः ।&lt;br&gt;&#xA;यो भेदसत्यत्वादिविषयः ।&lt;br&gt;&#xA;द्वैतं न विद्यत इति तु तत्त्वे ऽज्ञाते सति भवति ।&lt;br&gt;&#xA;अतो दुर्वाद इति ।&lt;br&gt;&#xA;&lt;em&gt;४,६२५फ़्.&lt;/em&gt;&lt;br&gt;&#xA;अधुना परिणामवादिना विवर्तवादिना च प्रतिज्ञादृष्टा तानुपरोधादिति सूत्रार्थतया गृहीताम्’उत तमादेशमप्राक्ष’ इत्यादिकां श्रुतिं व्याख्याति ।&lt;br&gt;&#xA;तत्र परिणामवादिनो व्याख्यानम्’उत तमादेशमप्राक्षः, येनाश्रुतं श्रुतं भवत्यमतं मतमविज्ञातं विज्ञातम्’ इत्रत जगतो ब्रह्मपरिणामतया ततो&lt;br&gt;&#xA;ऽनन्त्वाभिप्रायेण तद्विज्ञानेन सर्वविज्ञानं प्रतिज्ञातम् ।&lt;br&gt;&#xA;तत्र सर्वस्य ब्रह्मोपादानतामजानता उपादानोपादेययोरपि भेदं मन्यमानेन श्वेतकेतुना अन्यज्ञाने सत्यन्यज्ञानस्य क्वाप्यदर्शनात् ।&lt;br&gt;&#xA;‘कथं नु भगवः स आदेशो भवति’ इति चोदिते जगतो ब्रह्मोपादानतया तदनन्यत्वमुपदेक्ष्यन् लौकिकप्रतीतिसिद्धं कारणात्कार्यस्यानन्यत्वं,&lt;br&gt;&#xA;तज्ज्ञानेन तज्ज्ञानं च दर्शयति’यथा सोम्यैकेन मृत्पिण्डेन सर्वं मृण्मयं विज्ञातं स्यात् ।&lt;br&gt;&#xA;वाचारम्भणं विकारो नामधेयं मृत्तिकेत्येव सत्यम् ।&lt;br&gt;&#xA;यथा सोम्यैकेन लोहमणिना सर्वं लोहमयं विज्ञातं स्यात् ।&lt;br&gt;&#xA;वाचारम्भणं विकारो नामधेयं लोहमणिरित्येव सत्यम् यथा ।&lt;br&gt;&#xA;सोम्यैकेन नखनिकृन्तनेन सर्वं कार्ष्णायसं विज्ञातं स्यात् ।&lt;br&gt;&#xA;वाचाऽरम्भणं विकारो नामधेयं कार्ष्णायसमित्येव सत्यम्’ इति ।&lt;br&gt;&#xA;यथैकमृत्पिण्डादिपरिणामानां घटादीनां तदनन्यया तज्ज्ञानेन ज्ञाततेति दृष्टान्तत्रयार्थः ।&lt;br&gt;&#xA;अनन्यत्वे कथं कार्यत्वमित्याशङ्कय व्यवहारार्थमित्याह वाचाऽरम्भणमिति ।&lt;br&gt;&#xA;वाचेति षष्ठयर्थे तृतीया ।&lt;br&gt;&#xA;वाग्ग्रहणं समस्तेन्द्रियव्यवहारोपलक्षणम् ।&lt;br&gt;&#xA;विकारो ऽभिधेयो घटादिः, नामधेयं तदभिधानमिति कुम्भादेर्वाच्यस्य तद्वाचकानां च स्वरूपकार्यव्यपदेशादिभेदात्परस्परं भेदो वास्तव&lt;br&gt;&#xA;इत्युक्तम् ।&lt;br&gt;&#xA;एतैर्हेतुभिः परस्परं भेदश्चेत्कारणादपि तैरेव भेद इति पूर्वपक्षं निषेद्धुमाह मृत्तिकेत्येव सत्यमिति&lt;br&gt;&#xA;इतिशब्दः प्रकारवचनः ।&lt;br&gt;&#xA;यत्प्रकारेण यत्सत्तया मृत्तिका सती तत्प्रकारेणैव मृण्मयं सत्यम् ।&lt;br&gt;&#xA;नाश्वमहिषादिवन्नैरपेक्ष्येणेति ।&lt;br&gt;&#xA;&lt;em&gt;४,६२६&lt;/em&gt;&lt;br&gt;&#xA;विवर्तवादी तु व्याचष्टे ।&lt;br&gt;&#xA;एकविज्ञानेन सर्वविज्ञानं प्रतिज्ञाय दृष्टान्ताकाङ्क्षायामुच्यते यथा सोम्येति&lt;br&gt;&#xA;एतदुक्तं भवति ।&lt;br&gt;&#xA;एकेन मृत्पिण्डेन परमार्थतो मृदात्मना विज्ञातेन सर्वं मृण्मयं घटादिकं मृदात्मकत्वाविशेषाद्विज्ञातं भवेत् ।&lt;br&gt;&#xA;यतो वाचारम्भणं विकारो नामधेयम् ।&lt;br&gt;&#xA;वाचा केवलमस्तीत्यारभ्यते ।&lt;br&gt;&#xA;विकारो घटः शराव उदञ्चनं चेति ।&lt;br&gt;&#xA;नतु वस्तुवृत्तेन विकारो नाम कश्चिदस्ति ।&lt;br&gt;&#xA;नामधेयमात्रं ह्येतदनृतम् ।&lt;br&gt;&#xA;मृत्तिकेत्येव सत्यमित्येष ब्रह्मणो दृष्टान्त आम्नात इति ।&lt;br&gt;&#xA;&lt;em&gt;४,६३०&lt;/em&gt;&lt;br&gt;&#xA;तत्रैकविज्ञानेन सर्वविज्ञानप्रतिज्ञानं मृत्पिण्डादिदृष्टान्ताश्च विकारविवर्ताभिप्राया इत्ये(वं)तत् न तावद्वाक्यात्प्रतीयते ।&lt;br&gt;&#xA;किन्तु वाचारम्भणमित्युपपादकवाक्यबलादिति वक्तव्यम् ।&lt;br&gt;&#xA;अतस्तदेव प्रथमं व्याकुवर्न्वाचारम्भणशब्दार्थमाह वाचारब्धमिति&lt;br&gt;&#xA;वाचारब्धं तु साङ्केत्यं नाम स्याद् &amp;hellip;  (अनुव्याख्यानम्)१,४.११४अब्&lt;br&gt;&#xA;न्यायसुधा-&lt;br&gt;&#xA;नन्वारम्भणशब्दो ल्युडन्तः ।&lt;br&gt;&#xA;ल्युट् च भावे करणाधिकरणयोश्च विहितो न कर्मणि नच’कृत्यल्लुटो बहुलम्’ इति कर्मणि ल्युट् ।&lt;br&gt;&#xA;प्रबलनियामकमन्तरेण बहुलग्रहणस्य कर्मणि व्याख्यातुमशक्यत्वात् ।&lt;br&gt;&#xA;‘न चारभ्यस्यारम्भणमिति युज्यते शब्दः’ इति स्ववचनविरोधाच्च ।&lt;br&gt;&#xA;तत्कथमारब्ध इति व्याख्यानमिति ।&lt;br&gt;&#xA;मैवम् ।&lt;br&gt;&#xA;भाव एवारम्भणशब्दस्याङ्गीकारात् ।&lt;br&gt;&#xA;वाचा वागिन्द्रियेणारम्भणमुत्पादनं यस्येति तृतीयाया अलुक् ।&lt;br&gt;&#xA;‘टापं चापि हलन्तानां यथा वाचा निशा दिशा’ इति वचनात्, वाचयाऽरम्भणं यस्येति वा बहुव्रीहिरयम् ।&lt;br&gt;&#xA;तस्यार्थकथनं वाचाख्यमिति ।&lt;br&gt;&#xA;तुशब्दो ऽवधारणार्थ उत्तरत्र सम्बद्धयते ।&lt;br&gt;&#xA;वाचारम्भणशब्दादेव विकारत्वलाभाद्विकार इति पुनरुक्तं स्यादतस्तात्पर्यमाह साङ्केत्येति&lt;br&gt;&#xA;वाचारम्भणशब्देन साङ्केतिकं नामैव वाच्यं स्यात् ।&lt;br&gt;&#xA;अवयवार्थकथनं तु वैशद्यार्थमेव ।&lt;br&gt;&#xA;यथा चष्टे ऽनेनेति चक्षुरिति निर्वचनलभ्येति दर्शनकारणत्वे चक्षुषा पश्यतीति नोक्तार्थता ।&lt;br&gt;&#xA;तस्यां दशायामवयवार्थस्याविवक्षितत्वात् ।&lt;br&gt;&#xA;तथाच वाचारम्भणशब्दो ऽपि साङ्केतिकपर्याय इति ।&lt;br&gt;&#xA;&lt;em&gt;४,६३४&lt;/em&gt;&lt;br&gt;&#xA;&amp;hellip; विकृतं बहु  (अनुव्याख्यानम्)१,४.११४ब्&lt;br&gt;&#xA;न्यायसुधा-&lt;br&gt;&#xA;विकारशब्दार्थमाह विकृतमिति&lt;br&gt;&#xA;अनेन विक्रियत इति विकार इति कर्मणि घञित्युक्तं भवति ।&lt;br&gt;&#xA;विकृतत्वोपपादकमर्थान्तरं चाह वह्निति&lt;br&gt;&#xA;विविधः मृत्तिकेत्येव सत्यमित्यस्यार्थमाह त्विति&lt;br&gt;&#xA;नित्यं तु नामधेयं यन्मृत्तिकेत्यादि वैदिकम्  (अनुव्याख्यानम्)१,४.११४च्द्&lt;br&gt;&#xA;न्यायसुधा-&lt;br&gt;&#xA;सत्यशब्दार्थो नित्यमिति&lt;br&gt;&#xA;तुशब्दो ऽवधारणे ।&lt;br&gt;&#xA;आदिशब्देन लोहमण्यादेर्ग्रडणम् ।&lt;br&gt;&#xA;यन्मृत्तिकेत्यादि संस्कृतं नामधेयम् तदेव नित्यमिति सम्बन्धः ।&lt;br&gt;&#xA;वैदिकमिति तदुपपादनम् ।&lt;br&gt;&#xA;&lt;em&gt;४,६३५&lt;/em&gt;&lt;br&gt;&#xA;ततश्चैवं योजना ।&lt;br&gt;&#xA;वाचारम्भणं साङ्केतिकं नामधेयं विकार उत्पत्तिमत् ।&lt;br&gt;&#xA;तत एवानित्यम् ।&lt;br&gt;&#xA;कुतः ।&lt;br&gt;&#xA;बहुविधत्वात् ।&lt;br&gt;&#xA;पुरुषेच्छानुसारेणानेक(विध)प्रकारत्वात् ।&lt;br&gt;&#xA;मृत्तिकेत्यादिनामधेयं वैदिकत्वान्नित्यमनादि चेति ।&lt;br&gt;&#xA;नच वाचारम्भणं विकार इति लिङ्गवैषम्यदोषः ।&lt;br&gt;&#xA;नामधेयविकारशब्दयोर्नियतलिङ्गत्वात् ।&lt;br&gt;&#xA;वाचारम्भणशब्दस्य च नामधेयविशेषणत्वात् ।&lt;br&gt;&#xA;विशेषणानां च विशेष्यनिघ्नत्वात् ।&lt;br&gt;&#xA;अत एव साङ्केत्यमित्येव वक्तव्ये साङ्केत्यनामेत्यवोचत् ।&lt;br&gt;&#xA;यदा तु वाचा यस्यारम्भणं तन्नामधेयं विकारो जनिमदिति, वाचा नाम्नामारम्भणं विविधाकारः, आकाराकारिणोरभेदात् ।&lt;br&gt;&#xA;विकारित्वादुत्पत्तिविनाशवदिति यावदिति वा ग्रन्थान्तरोक्ता योजना, तदा(तु) लिङ्गव्यत्यासशङ्कैव नास्तीति ।&lt;br&gt;&#xA;&lt;em&gt;४,६३८फ़्.&lt;/em&gt;&lt;br&gt;&#xA;ननु च साङ्केतिकानामनामुत्पत्तिविनाशवत्त्वं संस्कृतनाम्नामनादिनित्यत्वं किमर्थमत्रोच्यते ।&lt;br&gt;&#xA;परमप्रकृते ब्रह्मविज्ञानेन सर्वविज्ञाने ऽवान्तरप्रकृते ऽस्माकमिवदृष्टान्ते (वो)चोपयोगाभावात् ।&lt;br&gt;&#xA;अतो ऽसङ्गतत्वान्नायं श्रुत्यर्थ इति ।&lt;br&gt;&#xA;मैवम् ।&lt;br&gt;&#xA;यद्यपि परस्येव नेदं दृष्टान्तोपपादकम् ।&lt;br&gt;&#xA;तथापि ब्रह्मज्ञानेन सर्वविज्ञाने दृष्टान्तान्तरतयोपयोक्ष्यते ।&lt;br&gt;&#xA;यथा तेन तद्विज्ञातं स्यादिति, प्रकृतानुवृत्तेरित्याशयवानाह प्राधान्यादिति&lt;br&gt;&#xA;&lt;em&gt;४,६३९&lt;/em&gt;&lt;br&gt;&#xA;प्राधान्यात् तत्परिज्ञानात् प्राकृताज्ञो ऽपि पूरुषः ।&lt;br&gt;&#xA;विद्वानित्युच्यते सद्भिरेवं नित्यपरात्मवित्  (अनुव्याख्यानम्)१,४.११५&lt;br&gt;&#xA;न्यायसुधा-&lt;br&gt;&#xA;इदमुक्तं भवति ।&lt;br&gt;&#xA;कृतकत्वादनित्यत्वाच्च परापेक्षत्वेन साङ्केतिकं नामाप्रधानम् ।&lt;br&gt;&#xA;अनादिनित्यत्वात्परानपेक्षत्वेन संस्कृतं प्रधानम् ।&lt;br&gt;&#xA;तत्र यथा प्राधान्यात्संस्कृतज्ञानमात्रेण साङ्केतिकं ज्ञानं भवति ।&lt;br&gt;&#xA;तज्ज्ञानेन यत्फलं विद्वद्वयवहारगोचरत्वादिकं तद्भवतीति यावत् ।&lt;br&gt;&#xA;एवमनित्यत्वादिनाप्रधानस्य देवताकर्मादिमिश्रस्य सकलस्यापि जगतो ज्ञानेन यत्फलं तत्समस्तमपि नित्यत्वादिना प्रधानस्य परमात्मनो&lt;br&gt;&#xA;ज्ञानाल्लभ्यते ।&lt;br&gt;&#xA;तत्फले ऽन्तर्भवतीति ।&lt;br&gt;&#xA;अत्र प्राकृताज्ञो ऽपीत्यनेन फलापेक्षयेदमिति सूचितं (भवति) ।&lt;br&gt;&#xA;एवं तर्ह्येकविज्ञानेन सर्वविज्ञानममुख्यं स्यादिति चेत् ।&lt;br&gt;&#xA;सत्यम् ।&lt;br&gt;&#xA;नहि परेणापि तन्मुख्यं व्याख्यातुं शक्यम् ।&lt;br&gt;&#xA;तथा सति दृष्टमृदः पुरुषस्य घटशरावादिसंस्थानविशेषादिजिज्ञासाभावप्रसङ्गात् ।&lt;br&gt;&#xA;पामरा न हि विद्वानिति वदन्ति, अतः सद्भिरित्युक्तम् ।&lt;br&gt;&#xA;एवं नित्यपरात्मविदिति वाक्यस्योक्तानुसारेण शेषो ज्ञातव्यः ।&lt;br&gt;&#xA;&lt;em&gt;४,६४१&lt;/em&gt;&lt;br&gt;&#xA;ननु सत्यशब्दः कथं नित्यार्थः ।&lt;br&gt;&#xA;रूढेर्योगस्य चाभावादित्यतो योगं तावद्दर्शयति सदातनमिति&lt;br&gt;&#xA;सदातनं सत्यमिति नित्यमेवोच्यते बुधैः  (अनुव्याख्यानम्)१,४.११६अब्&lt;br&gt;&#xA;&lt;em&gt;४,६४२&lt;/em&gt;&lt;br&gt;&#xA;न्यायसुधा-&lt;br&gt;&#xA;सत्यमितीत्यावर्तनीयम् ।&lt;br&gt;&#xA;सदातनं सत्यमिति निर्वचनेन सत्यमिति पदेन नित्यमुच्यत एव ।&lt;br&gt;&#xA;न तूपचर्यत इति ।&lt;br&gt;&#xA;बुधैर्वैयाकरणैरिति निर्वचनमूलं सूचयति ।&lt;br&gt;&#xA;सदाशब्दात्तत्र भव इत्यर्थे’अव्ययात्त्यप्’ इति त्यप्प्रत्यये कृते’सर्वस्य सो ऽन्यतरस्यां दिः’ इत्यत्र योगविभागात्सदाशब्दस्य सो&lt;br&gt;&#xA;ऽन्यतरस्यां भवति ।&lt;br&gt;&#xA;सदाशब्दाद्भवार्थे तद्धिता इति ड्यप्रत्ययो वोत्पाद्यः ।&lt;br&gt;&#xA;दकारस्य च तकारः ।&lt;br&gt;&#xA;&lt;em&gt;४,६४३&lt;/em&gt;&lt;br&gt;&#xA;इदानीं रूढिमपि दर्शयति प्रयोगश्चेति&lt;br&gt;&#xA;प्रयोगश्चोत्तरत्रास्ति &amp;hellip;  (अनुव्याख्यानम्)१,४.११६च्&lt;br&gt;&#xA;&lt;em&gt;४,६४४&lt;/em&gt;&lt;br&gt;&#xA;न्यायसुधा-&lt;br&gt;&#xA;उत्तरत्राष्यमे प्रपाठ(घट्ट)के सत्यशब्दस्य नित्यत्व एव प्रयोगश्चास्तीति सम्बन्धः ।&lt;br&gt;&#xA;तमेव प्रयोगं दर्शयितुं’यदैनं जरावाप्नोति प्रध्वंसते वा किं ततो ऽ(स्याति)वशिष्यत इति स ब्रूयान्नास्य जरयैतज्जीयर्ते न वधेनास्य हन्यते एतत्सत्यं&lt;br&gt;&#xA;ब्रह्मपुरम्’ इति वाक्यमर्थतः पठति जरेति&lt;br&gt;&#xA;&amp;hellip; जरा यद्येनमाप्नुयात्  (अनुव्याख्यानम्)१,४.११६द्&lt;br&gt;&#xA;देहः प्रध्वंसते वायं किं ततो ऽस्यातिशिष्यते ।&lt;br&gt;&#xA;हन्यते न वधेनायं जरया च न जीर्यति  (अनुव्याख्यानम्)१,४.११७&lt;br&gt;&#xA;एतत् सत्यं ब्रह्मपुरमिति नित्यत्व एव हि  (अनुव्याख्यानम्)१,४.११८अब्&lt;br&gt;&#xA;न्यायसुधा-&lt;br&gt;&#xA;यदैनं देहं जरावाप्नोति प्रध्वंसते वायं देहः, (तदा)ततस्तदस्य देहस्यान्तर्गतः परमात्मा दह्यमानगेहान्तर्गतगगनवत्किमतिशिष्यते किंवा&lt;br&gt;&#xA;पटादिवन्नश्यतीति पृष्टे, नास्य देहस्य जरयायं परमात्मा जीर्यते, अस्य वधेन न हन्यते, किन्त्वेतद्ब्रह्म पूर्णत्वात्पुरं सत्यं नित्यमिति परिहारो&lt;br&gt;&#xA;ऽभिधीयते ।&lt;br&gt;&#xA;इतिशब्दस्य पूर्वेणान्वयः ।&lt;br&gt;&#xA;अत्रापि सत्यशब्दः कुतो नित्यार्थ इत्यत आह नित्यत्व एव हीति&lt;br&gt;&#xA;&lt;em&gt;४,६४४फ़्.&lt;/em&gt;&lt;br&gt;&#xA;अत्र सत्यशब्दो नित्यार्थश्चेत्सङ्गच्छते ।&lt;br&gt;&#xA;विनाशस्य प्रकृतत्वात् ।&lt;br&gt;&#xA;तथ्यार्थतायामसङ्गतिः ।&lt;br&gt;&#xA;अनृतताया अप्रस्तुतत्वादिति हिशब्दार्थः ।&lt;br&gt;&#xA;एतदेव स्पष्टीकर्तुमेतत्सत्यं ब्रह्मपुरमित्येतावति पठितव्ये पूर्ववाक्यमपि पठितम् ।&lt;br&gt;&#xA;पूर्वेणैव सम्बन्धः ।&lt;br&gt;&#xA;ब्रह्मणो जरावधयोरभावे सत्यत्वं हेतुत्वेनोच्यत इति चेत् ।&lt;br&gt;&#xA;न ।&lt;br&gt;&#xA;त्वया ब्रह्मव्यतिरिक्त(स्य)सत्यस्यानभ्युपग(मे)तत्वेनान्वयाभावात् ।&lt;br&gt;&#xA;जराद्युपेतानां देहानामसत्यत्वास्यासिद्धेः असत्यानां च शुक्तिरजतादीनां जराद्यभावेन व्यतिरेकस्याप्यभावात् ।&lt;br&gt;&#xA;ननु तथापि वाचारम्भणवाक्यं त्रिवारं कस्मात्पठ्यते ।&lt;br&gt;&#xA;शब्दान्तरं दृष्टान्तीकर्तुमिति ब्रूमः ।&lt;br&gt;&#xA;तर्हि षडेते दृष्टान्ताः स्युः ।&lt;br&gt;&#xA;एवमैवैतत् ।&lt;br&gt;&#xA;तथा सति संस्कृतशब्ददृष्टान्तत्रयमेकत्रैव वक्तव्यम् ।&lt;br&gt;&#xA;मैवम् ।&lt;br&gt;&#xA;तत्तदभिधेयप्रसङ्गायत्तस्य तदभिधानस्य तदैव वक्तव्यत्वात् ।&lt;br&gt;&#xA;तथापि प्रतिशब्दं दृष्टान्तीकरणे ऽपर्यवसानप्रसक्तेरुपलक्षणत्वे चैकेनापि कृतत्वाच्छब्दत्रयोपादानमनुपपन्नमिति चेन्न ।&lt;br&gt;&#xA;मृत्पिण्डादिदृष्टान्तत्रयोपादाने ऽप्यस्य समानत्वात् ।&lt;br&gt;&#xA;गहने प्रमेये त्रयोपादानं न दोषाय ।&lt;br&gt;&#xA;किन्तु बुद्धिवैशद्यहेतुतया गुणयैवेति चेत् ।&lt;br&gt;&#xA;समं प्रकृते ऽपीति&lt;br&gt;&#xA;&lt;em&gt;४,६४६&lt;/em&gt;&lt;br&gt;&#xA;एवं स्वमतेन वाचारम्भणमित्यादिवाक्यं व्याख्याय विवर्तवाद(दि)व्याख्याने दोषमाह वाचारम्भणमिति&lt;br&gt;&#xA;वाचारम्भणमित्युक्ते मिथ्येत्यश्रुतकल्पनम्  (अनुव्याख्यानम्)१,४.११८च्द्&lt;br&gt;&#xA;न्यायसुधा-&lt;br&gt;&#xA;उक्तम् उक्तिः शब्द इति यावत् ।&lt;br&gt;&#xA;वाचारम्भणमिति शब्दे मिथ्येतिव्याख्यायमाने सतीति शेषः ।&lt;br&gt;&#xA;तथाहि ।&lt;br&gt;&#xA;किं रूढिमाश्रित्य वाचारम्भणमित्यस्य मिथ्येति व्याख्यानं क्रियते ।&lt;br&gt;&#xA;किंवा योगम् ।&lt;br&gt;&#xA;आद्ये रूढिज्ञापकप्रमाणाभावादश्रुतकल्पनम् ।&lt;br&gt;&#xA;अथारभ्यत इत्यारम्भणमिति द्वितीयः ।&lt;br&gt;&#xA;तथापि कृद्योगे षष्ठयां प्राप्तायां तृतीयाङ्गीकारे ऽश्रुतकल्पनम् ।&lt;br&gt;&#xA;ल्युटः कर्मणि विधानाभावाच्चाश्रुतकल्पनमेव ।&lt;br&gt;&#xA;अस्मिन्नपि पक्षे मिथ्यात्वस्यालाभादश्रुतकल्पनम् ।&lt;br&gt;&#xA;वाचारभ्यत्वमात्रेण तथात्वे ब्रह्मणो ऽपि तत्प्रसङ्गात् ।&lt;br&gt;&#xA;वाचा केवलमारभ्यते विकारो न तु वस्तुवृत्तेनास्तीति व्याख्याने मिथ्यात्वं लभ्यत इति चेन्न ।&lt;br&gt;&#xA;यतः श्रुत्या वाचारम्भणमित्येवोक्ते केवलशब्दप्रक्षेपेण मिथ्येति व्याख्याने ऽश्रुतकल्पनमेवेति ।&lt;br&gt;&#xA;&lt;em&gt;४,६४८&lt;/em&gt;&lt;br&gt;&#xA;दूषणान्तरमाह पुनरुक्तिरिति&lt;br&gt;&#xA;पुनरुक्तिर्नामधेयम् &amp;hellip;  (अनुव्याख्यानम्)१,४.११९अ&lt;br&gt;&#xA;&lt;em&gt;४,६४८फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;इतिशब्दो ऽत्राध्यहार्यः ।&lt;br&gt;&#xA;आगामिनो वा काकाक्षिन्यायेनोभयत्र सम्बन्धः ।&lt;br&gt;&#xA;नामधेयमित्येतन्नामधेयमात्रं ह्येतदनृतमिति परेण व्याख्यातम् ।&lt;br&gt;&#xA;तस्य वाचारम्भणमित्यनेनैव गतार्थत्वान्नामधेयमिति पुनरुक्तिः स्यात् ।&lt;br&gt;&#xA;अथ विकारो नामधेयं च द्वयमपि वाचारम्भणमिति व्याख्यानं, तथापि विकारशब्देनैवाभिधेयाभिधानयोर्ग्रहणसम्भवान्नामधयेमिति&lt;br&gt;&#xA;पुनरुक्तिरेवेति ।&lt;br&gt;&#xA;तन्नामरूपाभ्यां व्याक्रियत इत्यादिश्रुतेः ।&lt;br&gt;&#xA;&lt;em&gt;४,६४९&lt;/em&gt;&lt;br&gt;&#xA;दोषान्तरमाह इतीत्यस्येति&lt;br&gt;&#xA;&amp;hellip; इतीत्यस्य निरर्थता  (अनुव्याख्यानम्)१,४.११९ब्&lt;br&gt;&#xA;&lt;em&gt;४,६४९फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;मृत्तिकायाः सत्यत्वं हि परस्य विवक्षितम् ।&lt;br&gt;&#xA;तत्र मृत्तिकैव सत्येति वक्त(व्यम्)व्ये इतिशब्दस्तु निरर्थक एव ।&lt;br&gt;&#xA;स हि क्वचित्पदार्थविपर्यासकृत्, क्वचिद्धेतौ, क्वाप्येवमित्यर्थे, कुत्रचिदादिशब्दार्थे, क्वचित्प्रकारार्थे, क्वचित्परिसमाप्तौ ।&lt;br&gt;&#xA;न चात्रै(ते)वमादिष्वन्यतमेनार्थेनार्थवान् ।&lt;br&gt;&#xA;अस्माकं तु’शब्दादर्थे सम्प्रत्ययः’ इति मृत्तिकार्थे प्राप्ते तत्परिहारेण शब्दस्वरूपग्रहणार्थं तदुपपत्तिः ।&lt;br&gt;&#xA;परिणामवादिनो ऽपि कृद्योगे तृतीयाया अङ्गीकृतत्वात् ल्युटः कर्मणि व्याख्यातत्वाद्वाचारम्भणं विकारो नामधेयमित्येतेषां पदानामन्वयाभावेन&lt;br&gt;&#xA;पदान्तराध्याहारस्येष्टत्वादश्रुतकल्पनम्, नामधेयस्यापि विकारग्रहणेन ग्रहणसम्भवात्पुनरुक्तिः, इतिशब्दस्य निरर्थकता चेति&lt;br&gt;&#xA;स्फुटत्वान्नोक्तम् ।&lt;br&gt;&#xA;&lt;em&gt;४,६५१&lt;/em&gt;&lt;br&gt;&#xA;ननु तेनेतिशब्दः प्रकारवचन इत्युक्तम् ।&lt;br&gt;&#xA;तत्कथं निरर्थकता ।&lt;br&gt;&#xA;उच्यते ।&lt;br&gt;&#xA;कार्यकारणयोर्भेदशङ्कानिरासार्थं हीदमुच्यते ।&lt;br&gt;&#xA;तत्र यत्सत्तया मृत्तिका सती तयैव मृण्मयं सत्यमिति व्याचक्षाणेन वक्तव्यम्, केयं सत्ता विवक्षितेति ।&lt;br&gt;&#xA;स्वरूपसत्ता चेत्साध्याविशिष्टता ।&lt;br&gt;&#xA;यो हि कार्यकारणयोर्भेदं मन्यते, स कथं कारणस्वरूपेणैव कार्यं स्वरूपवदित्यङ्गीकुर्यात् ।&lt;br&gt;&#xA;अथ सामान्यसत्ता ।&lt;br&gt;&#xA;सानैकान्तिकी ।&lt;br&gt;&#xA;नहि महिषसत्तया सन्नश्वो महिषान्न भिद्यते ।&lt;br&gt;&#xA;अथ मृत्तिकासत्ताधीनसत्ताकं मृण्मयमिति विवक्षितमिति, तथापि कुलालादिसत्ताधीनसत्ताकमपि भवतीत्यनैकान्त्यमेव ।&lt;br&gt;&#xA;विरुद्धं च(चै)तत् ।&lt;br&gt;&#xA;यद्यदधीनं तदेव तदिति ।&lt;br&gt;&#xA;अतो विवक्षितसाधनानुपयोगित्वादितिशब्दस्य तन्मते ऽपि निरर्थकतैवेति ।&lt;br&gt;&#xA;&lt;em&gt;४,६५२&lt;/em&gt;&lt;br&gt;&#xA;इदानीं यथा सोम्येत्यादीनि दृष्टान्तवाक्यानि स्वमतेन व्याकरिष्यन्परकीयव्याख्यायां तावद्दोषमाह एक इति&lt;br&gt;&#xA;एकः पिण्डो मणिश्चेति पदवैयथ्यर्मेव च  (अनुव्याख्यानम्)१,४.११९च्द्&lt;br&gt;&#xA;विकारत्वविवक्षायां &amp;hellip;  (अनुव्याख्यानम्)१,४.१२०अ&lt;br&gt;&#xA;&lt;em&gt;४,६५२फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;पदसमुच्चये प्रथमश्चशब्दः ।&lt;br&gt;&#xA;इतिशब्दस्य प्रत्येकं सम्बन्धः ।&lt;br&gt;&#xA;वैयर्थ्यं विगतार्थत्वं विरुद्धार्थत्वं च ।&lt;br&gt;&#xA;एवशब्देन वैयर्थ्यस्यापरिहार्यतामाह ।&lt;br&gt;&#xA;चशब्दस्य विवर्तविवक्षायां चेत्यर्थः ।&lt;br&gt;&#xA;जगतो ब्रह्मविकारत्वेन तदारोपितत्वेन चैकविज्ञानेन सर्वविज्ञाने विवक्षिते मृदा विज्ञातया मृण्मयं विज्ञातं स्यात् ।&lt;br&gt;&#xA;लोहेन विज्ञातेन लोहमयं विज्ञातं स्यात् ।&lt;br&gt;&#xA;कृष्णायसा विज्ञातेन कार्ष्णायसं विज्ञातं स्यादित्येतावता पूर्णत्वात्त्रयाणामेकशब्दानां पिण्डमणिनखनिकृन्तनशब्दानां सर्वशब्दानां च&lt;br&gt;&#xA;विगताथर्त्वं स्यात् ।&lt;br&gt;&#xA;सर्वमृण्मयादीनामेकमृत्पिण्डादिविकारत्वाभावाद्विरुद्धार्थता च स्यात् ।&lt;br&gt;&#xA;आरोपितत्वं त्वेकस्यापि मृण्मयस्यैकस्मिन्मृत्पिण्डे नास्ति ।&lt;br&gt;&#xA;कुतः सर्वस्य ।&lt;br&gt;&#xA;युक्त्या समथ्यर्त इति चेत् ।&lt;br&gt;&#xA;तर्हि विवादपदत्वेन दृष्टान्ततानुपपत्तिः ।&lt;br&gt;&#xA;‘लौकिकपरीक्षकाणां यस्मिन्नर्थे बुद्धिसाम्यं स दृष्टान्तः’ इति हि न्यायविदः ।&lt;br&gt;&#xA;किन्तु घटादीनामबाधितप्रत्यक्षादिसिद्धत्वेन युक्तिरेवाभासभूतेति परमाणुपुञ्जवादनिरासे वक्ष्यते ।&lt;br&gt;&#xA;आरोपितत्वे ऽपि नैकस्मिन्सर्वमित्येकादिपदानां वैयर्थ्यमेव ।&lt;br&gt;&#xA;नन्वकेनेति परमाकारणस्यैकत्वं पिण्डेनेति कार्याभिमुख्यं सर्वमिति कार्यनानात्वं विवक्षितम् ।&lt;br&gt;&#xA;अतः कथं वैयर्थ्यमिति ।&lt;br&gt;&#xA;मैवम् ।&lt;br&gt;&#xA;दार्ष्यान्तिकवाक्ये तद्विवक्षायामत्र वैयर्थ्यापरिहारात् ।&lt;br&gt;&#xA;&lt;em&gt;४,६५५&lt;/em&gt;&lt;br&gt;&#xA;अपि चाद्ययोर्दृष्टान्तयोः कार्यकारणभावमात्रमस्ति ।&lt;br&gt;&#xA;किन्त्वेकादिपदवैयर्थ्यमेव ।&lt;br&gt;&#xA;इदन्तु सर्वथा नोपपद्यते, यथा सोम्यैकेन नखनिकृन्तनेनेति ।&lt;br&gt;&#xA;नखनिकृन्तनस्यान्त्यावयवित्वेन कार्ष्णायसान्तरं प्रति कारणत्वस्यैवासम्भवात् ।&lt;br&gt;&#xA;किम्वेकस्य सर्वं प्रतीत्याह नचेति&lt;br&gt;&#xA;&amp;hellip; नचैकनखकृन्तनम् ।&lt;br&gt;&#xA;सर्वकार्ष्णायसं च स्याद् &amp;hellip;  (अनुव्याख्यानम्)१,४.१२०ब्च्&lt;br&gt;&#xA;न्यायसुधा-&lt;br&gt;&#xA;सर्वं चेति द्वितीयचशब्दसम्बन्धः ।&lt;br&gt;&#xA;यद्यत्र दृष्टान्तत्रये न विकारविवर्तविवक्षा किं तर्हि विवक्षितमित्यत आह अत इति&lt;br&gt;&#xA;&amp;hellip; अतः सादृश्य एव च  (अनुव्याख्यानम्)१,४.१२०द्&lt;br&gt;&#xA;विवक्षात्र तु नित्यत्वे प्राधान्ये चोक्तवर्त्मना  (अनुव्याख्यानम्)१,४.१२१अब्&lt;br&gt;&#xA;&lt;em&gt;४,६५५फ़्.&lt;/em&gt;&lt;br&gt;&#xA;न्यायसुधा-&lt;br&gt;&#xA;अर्थान्तरस्य दूषितत्वादित्यर्थः ।&lt;br&gt;&#xA;चशब्दावितरोतरसमुच्चये ।&lt;br&gt;&#xA;तुशब्देन नित्यत्वं विशिनष्टि ।&lt;br&gt;&#xA;नित्यत्वं प्राधान्योपपादकमेव न तु स्वतन्त्रमेकविज्ञानेन सर्वविज्ञानस्येति ।&lt;br&gt;&#xA;मृत्पिण्डादिदृष्टान्तत्रयं सादृश्यविषयम् ।&lt;br&gt;&#xA;वाचारम्भणमित्यादि तु प्राधान्यविषयमिति विवेक्तव्यम् ।&lt;br&gt;&#xA;वाचारम्भणदृष्टान्तस्य पूर्वमेव व्याख्यातत्वात्किं पुनर्वचनेनेति चेन्न ।&lt;br&gt;&#xA;बुद्धयारोहार्थमुक्तस्याप्यनुक्तेन सहैकेन वाक्येनोक्तिसम्भवादित्याशयेनोक्तम् उक्तेति&lt;br&gt;&#xA;सादृश्यादेकविज्ञानेन सर्वविज्ञानमाचार्येणान्यत्र व्युत्पादितमत्रानुसन्धेयम् ।&lt;br&gt;&#xA;तथा मृत्पिण्डादिदृष्टान्तानामवान्तरभेदो ऽपीति ।&lt;br&gt;&#xA;&lt;em&gt;४,६५७फ़्.&lt;/em&gt;&lt;br&gt;&#xA;नन्वस्मिन्नपि पक्षे’सदेव सोम्येदमग्र आसीत्’ इत्यादेरुत्तरग्रन्थस्य सङ्गत्यभावो दोषः ।&lt;br&gt;&#xA;अस्माकं तु कार्यकारणभावादिप्रपञ्चार्थत्वेन अस्त्युपयोग इत्यत आह प्राधान्येति&lt;br&gt;&#xA;प्राधान्यप्रतिपत्त्यर्थं सृष्टयादेश्चैव विस्तरः  (अनुव्याख्यानम्)१,४.१२१च्द्&lt;br&gt;&#xA;न्यायसुधा-&lt;br&gt;&#xA;आदिपदेन प्रलये ऽवस्थानं त्रिवृत्करणं जीवरूपेण प्रवेशनमित्यादिकं गृह्यते ।&lt;br&gt;&#xA;प्राधान्याद्ब्रह्मज्ञानेन सर्वज्ञानस्य फलं भवतीत्युक्ते, कुतस्तस्य प्राधान्यमित्याशङ्कायां, तत्प्रतिपत्त्यर्थं सृष्टयादेः प्रतिपादक एव ग्रन्थविस्तरः&lt;br&gt;&#xA;प्रवृत्तो ऽतः कथमसङ्गतिरिति ।&lt;br&gt;&#xA;चशब्दो ऽवधारणे ।&lt;br&gt;&#xA;न तूपादानत्वादिप्रतिपत्त्यर्थमिति ।&lt;br&gt;&#xA;न ह्युपादनां प्रेक्षापूर्वं कार्यं करोति ।&lt;br&gt;&#xA;नाप्यधिष्ठानमध्यस्तम् ।&lt;br&gt;&#xA;एष चेति वा सम्बन्धः ।&lt;br&gt;&#xA;तेन’अपागादग्नेरग्नित्वम्’ इत्याद्यपि परस्य ब्रह्मणः प्राधान्यप्रतिपत्त्यर्थमेवेत्युक्तं भवति ।&lt;br&gt;&#xA;तथाचोक्तं भाष्ये ।&lt;br&gt;&#xA;&lt;em&gt;४,६५९&lt;/em&gt;&lt;br&gt;&#xA;विवर्तमतनिराकरणमुपसंहरति तस्मादिति&lt;br&gt;&#xA;तस्मात् केनापि मार्गेण न विवर्तमतं भवेत्  (अनुव्याख्यानम्)१,४.१२२अब्&lt;br&gt;&#xA;न्यायसुधा-&lt;br&gt;&#xA;केनापि मार्गेणेति&lt;br&gt;&#xA;ब्रह्माविद्यापेक्षया वा, जीवाविद्यापक्षेण वा, एकजीवमतेन वा, अनेकजीवमतेन वा, स्वपक्षसाधनेन वा, परपक्षनिरासेन वा, युक्तिपर्यालोचनया&lt;br&gt;&#xA;वा, श्रुतिपर्यालोचनया वा, विचारितमिति शेषः ।&lt;br&gt;&#xA;न भवेत् उपपन्नमित्यध्याहारः ।&lt;br&gt;&#xA;ततः किमित्यत आह तदिति&lt;br&gt;&#xA;तदसङ्खयातदोषेतं हेयमेव शुभार्थिभिः  (अनुव्याख्यानम्)१,४.१२२च्द्&lt;br&gt;&#xA;न्यायसुधा-&lt;br&gt;&#xA;तत् विवर्तमतम् ।&lt;br&gt;&#xA;तस्मादित वा ।&lt;br&gt;&#xA;तस्यैव विवरणं असङ्खयातदोषेतं यस्मादिति ।&lt;br&gt;&#xA;हेयमेव तत् ।&lt;br&gt;&#xA;नतु तदुक्तरीत्या सूत्रार्थो ग्राह्यः ।&lt;br&gt;&#xA;एतेन परमतनिराकरणस्यासङ्गतिरपि निरस्ता वेदितव्या ।&lt;br&gt;&#xA;यद्युक्तातिरिक्तदोषाः सन्ति ।&lt;br&gt;&#xA;तर्हि दूषणाभिधानाय प्रवृत्तैर्वक्तव्याः ।&lt;br&gt;&#xA;किमुपरमेणेत्यत आह असङ्खयत्वेनेति&lt;br&gt;&#xA;&lt;em&gt;४,६६०&lt;/em&gt;&lt;br&gt;&#xA;असङ्खयत्वेन दोषाणां ग्रन्थाधिक्यभयादपि ।&lt;br&gt;&#xA;उपरम्यते &amp;hellip;  (अनुव्याख्यानम्)१,४.१२३अच्&lt;br&gt;&#xA;न्यायसुधा-&lt;br&gt;&#xA;दोषाणामतिबहुत्वेन कांश्चिदुक्त्वा केषाञ्चिदुपलक्षणे(णत्वे)नैवोपरन्तव्यम् ।&lt;br&gt;&#xA;उपलक्षणं चैतावतापि भवतीत्युपरम्यत इति ।&lt;br&gt;&#xA;सर्वे ऽपि वक्तव्याः, किमुपलक्षणत्वेनेत्यत उक्तम् ग्रन्थेति&lt;br&gt;&#xA;ग्रन्थाधिक्ये हि श्रोतॄणां प्रवृत्तिर्न स्यात् ।&lt;br&gt;&#xA;तथाच कृतमप्यकृतं स्यादिति भयादपीत्यर्थः ।&lt;br&gt;&#xA;यदि नोपादानतया विभ्रमाधिष्ठानतया वा, ब्रह्मणो जगत्कारणत्वं, कीदृशं तर्हि जन्मादिसूत्रे ऽभितिहमित्यत आह तत इति&lt;br&gt;&#xA;&amp;hellip; ततो विष्णुरिच्छापूर्वकमश्रमः ।&lt;br&gt;&#xA;करोति पितृवद् विश्वं &amp;hellip;  (अनुव्याख्यानम्)१,४.१२३दे&lt;br&gt;&#xA;न्यायसुधा-&lt;br&gt;&#xA;परिणामादिवादस्य निरस्तत्वादित्यर्थः ।&lt;br&gt;&#xA;पितृवदिच्छापूर्वकमिति कतृत्वेन निमित्तत्वमभिप्रैति ।&lt;br&gt;&#xA;विचित्रानेककार्यकर्तृत्वे श्रमादिदोषाः प्रसज्यन्त इत्यत उक्तम् अश्रम इति&lt;br&gt;&#xA;तदुक्तमन्तर्याम्यधिकरणे ।&lt;br&gt;&#xA;यद्वाश्रम इत्येनेनेदमभिप्रैति ।&lt;br&gt;&#xA;‘अधिकं तु भेदनिर्देशात्’ इत्यादिना ब्रह्मणः श्रमादिर्निरसिष्यते ।&lt;br&gt;&#xA;नचापादानादेः श्रमादिप्रसक्तिरस्ति ।&lt;br&gt;&#xA;अतो ऽपि कर्तृत्वमेवाभिप्रेतं सूत्रकारस्येति ।&lt;br&gt;&#xA;एवमस्मिन्नध्याये परब्रह्मणि नारायणे प्रतिपादितस्य सकलश्रुतिसमन्वयस्य फलं जन्मादिसूत्रोदितलक्षणसिद्धिमुपसंहरति पूर्णेति&lt;br&gt;&#xA;&amp;hellip; पूर्णशेषगुणात्मकः  (अनुव्याख्यानम्)१,४.१२३फ़्&lt;br&gt;&#xA;न्यायसुधा-&lt;br&gt;&#xA;पूर्णाः प्रत्येकं निरवधिकाः ।&lt;br&gt;&#xA;इति श्रीमदानन्दतीर्थभगवत्पादाचार्यविरचिते श्रीमद्ब्रह्मसूत्रानुव्याख्याने प्रथमाध्यायस्य चतुर्थपादः &lt;br&gt;&#xA;_&lt;/p&gt;</description>
    </item>
  </channel>
</rss>
