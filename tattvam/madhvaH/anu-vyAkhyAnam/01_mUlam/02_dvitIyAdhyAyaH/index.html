<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>माध्व-मते विश्वासटिप्पन्यः  | ०२ द्वितीयाध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/" rel="alternate" type="application/rss+xml" title="माध्व-मते विश्वासटिप्पन्यः" />
    <link href="/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/" rel="feed" type="application/rss+xml" title="माध्व-मते विश्वासटिप्पन्यः" />

    <meta property="og:url" content="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/">
  <meta property="og:site_name" content="माध्व-मते विश्वासटिप्पन्यः">
  <meta property="og:title" content="०२ द्वितीयाध्यायः">
  <meta property="og:description" content="प्रथमः पादः प्रथमः पाद
उक्तः समन्वयः साक्षादविरोधोत्र साध्यते ।
चतुर्विधस्य तस्यादौ यौक्तस् तत्रापि च स्मृतेः ॥1॥
तस्याश्चतुःस्वरूपत्वात् प्रत्येकं चतुरात्मकाः ।
पादाः सर्वे तदंशाश्च मूर्तीनां वर्णमागमात् ॥2॥
आप्तता समतादृष्टिश्रुतिसाम्यबलोद्भवाः ।
सर्वानुसारो लघुता विशेषादर्शनाफले ॥3॥
इष्टासिद्धिश्च नियमः पूर्वपक्षेषु युक्तयः ।
एता एव त्वतिबलाः सिद्धान्तस्य नियामकाः ॥4॥
आनुमानिकाधिकरणम् आप्तैः प्रत्यक्षतो दृष्ट्वा प्रोक्तमर्थं कथं श्रुतिः ।
पिपीलिकालिपिनिभा वारयेत् सर्वगा हि ते ॥5॥
इति चेद् यद्यशेषज्ञा रुद्राद्या हरिपूर्वकाः ।
किं नाशेषविदो मानं ह्युभयत्र समं भवेत् ॥6॥
न चाप्तिनिश्चयस्तत्र शक्यते व्यभिचारतः ।
न चास्या व्यभिचारेपि हीयते मानता क्वचित् ॥7॥">
  <meta property="og:locale" content="en_us">
  <meta property="og:type" content="article">
    <meta property="article:section" content="tattvam">

  <meta itemprop="name" content="०२ द्वितीयाध्यायः">
  <meta itemprop="description" content="प्रथमः पादः प्रथमः पाद
उक्तः समन्वयः साक्षादविरोधोत्र साध्यते ।
चतुर्विधस्य तस्यादौ यौक्तस् तत्रापि च स्मृतेः ॥1॥
तस्याश्चतुःस्वरूपत्वात् प्रत्येकं चतुरात्मकाः ।
पादाः सर्वे तदंशाश्च मूर्तीनां वर्णमागमात् ॥2॥
आप्तता समतादृष्टिश्रुतिसाम्यबलोद्भवाः ।
सर्वानुसारो लघुता विशेषादर्शनाफले ॥3॥
इष्टासिद्धिश्च नियमः पूर्वपक्षेषु युक्तयः ।
एता एव त्वतिबलाः सिद्धान्तस्य नियामकाः ॥4॥
आनुमानिकाधिकरणम् आप्तैः प्रत्यक्षतो दृष्ट्वा प्रोक्तमर्थं कथं श्रुतिः ।
पिपीलिकालिपिनिभा वारयेत् सर्वगा हि ते ॥5॥
इति चेद् यद्यशेषज्ञा रुद्राद्या हरिपूर्वकाः ।
किं नाशेषविदो मानं ह्युभयत्र समं भवेत् ॥6॥
न चाप्तिनिश्चयस्तत्र शक्यते व्यभिचारतः ।
न चास्या व्यभिचारेपि हीयते मानता क्वचित् ॥7॥">
  <meta itemprop="wordCount" content="4492">
  <meta name="twitter:card" content="summary">
  <meta name="twitter:title" content="०२ द्वितीयाध्यायः">
  <meta name="twitter:description" content="प्रथमः पादः प्रथमः पाद
उक्तः समन्वयः साक्षादविरोधोत्र साध्यते ।
चतुर्विधस्य तस्यादौ यौक्तस् तत्रापि च स्मृतेः ॥1॥
तस्याश्चतुःस्वरूपत्वात् प्रत्येकं चतुरात्मकाः ।
पादाः सर्वे तदंशाश्च मूर्तीनां वर्णमागमात् ॥2॥
आप्तता समतादृष्टिश्रुतिसाम्यबलोद्भवाः ।
सर्वानुसारो लघुता विशेषादर्शनाफले ॥3॥
इष्टासिद्धिश्च नियमः पूर्वपक्षेषु युक्तयः ।
एता एव त्वतिबलाः सिद्धान्तस्य नियामकाः ॥4॥
आनुमानिकाधिकरणम् आप्तैः प्रत्यक्षतो दृष्ट्वा प्रोक्तमर्थं कथं श्रुतिः ।
पिपीलिकालिपिनिभा वारयेत् सर्वगा हि ते ॥5॥
इति चेद् यद्यशेषज्ञा रुद्राद्या हरिपूर्वकाः ।
किं नाशेषविदो मानं ह्युभयत्र समं भवेत् ॥6॥
न चाप्तिनिश्चयस्तत्र शक्यते व्यभिचारतः ।
न चास्या व्यभिचारेपि हीयते मानता क्वचित् ॥7॥">
<script type="text/javascript">
    
    let baseURL = "https:\/\/vishvAsa.github.io\/mAdhvam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/mAdhvam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/mAdhvam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/mAdhvam\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/mAdhvam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/mAdhvam\/tattvam\/madhvaH\/anu-vyAkhyAnam\/01_mUlam\/02_dvitIyAdhyAyaH\/".replace(basePath, "/");
  pageVars.pageParams = {};
  pageVars.pageSource = "tattvam\/madhvaH\/anu-vyAkhyAnam\/01_mUlam\/02_dvitIyAdhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/mAdhvam/webpack_dist/uiLib-bundle.js"></script>







    <link rel="stylesheet" href="/mAdhvam/webpack_dist/uiLib.css">
<link rel="stylesheet" href="/mAdhvam/css/uiLibPrint.css" media="print" >
<link rel="stylesheet" href="/mAdhvam/css/fonts.css" >
<link rel="stylesheet" href="/mAdhvam/css/@fortawesome/fontawesome-free/css/solid.min.css">

<link rel="stylesheet" href="/mAdhvam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/" />
<link rel="alternate" hreflang="sa-Deva" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">माध्व-मते विश्वासटिप्पन्यः <br/> ०२ द्वितीयाध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०२ द्वितीयाध्यायः">०२ द्वितीयाध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/mAdhvam/edit/content/tattvam/madhvaH/anu-vyAkhyAnam/01_mUlam/02_dvitIyAdhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="परथम-पद">प्रथमः पादः</h2>
<p>प्रथमः पाद</p>
<p>उक्तः समन्वयः साक्षादविरोधोत्र साध्यते ।</p>
<p>चतुर्विधस्य तस्यादौ यौक्तस् तत्रापि च स्मृतेः ॥1॥</p>
<p>तस्याश्चतुःस्वरूपत्वात् प्रत्येकं चतुरात्मकाः ।</p>
<p>पादाः सर्वे तदंशाश्च मूर्तीनां वर्णमागमात् ॥2॥</p>
<p>आप्तता समतादृष्टिश्रुतिसाम्यबलोद्भवाः ।</p>
<p>सर्वानुसारो लघुता विशेषादर्शनाफले ॥3॥</p>
<p>इष्टासिद्धिश्च नियमः पूर्वपक्षेषु युक्तयः ।</p>
<p>एता एव त्वतिबलाः सिद्धान्तस्य नियामकाः ॥4॥</p>
<h3 id="आनमनकधकरणम">आनुमानिकाधिकरणम्</h3>
<p>आप्तैः प्रत्यक्षतो दृष्ट्वा प्रोक्तमर्थं कथं श्रुतिः ।</p>
<p>पिपीलिकालिपिनिभा वारयेत् सर्वगा हि ते ॥5॥</p>
<p>इति चेद् यद्यशेषज्ञा रुद्राद्या हरिपूर्वकाः ।</p>
<p>किं नाशेषविदो मानं ह्युभयत्र समं भवेत् ॥6॥</p>
<p>न चाप्तिनिश्चयस्तत्र शक्यते व्यभिचारतः ।</p>
<p>न चास्या व्यभिचारेपि हीयते मानता क्वचित् ॥7॥</p>
<p>निर्दोषवाक्यमूलत्वान्न च तद्युक्तिमूलता ।</p>
<p>वेदोक्तस्याधिकारस्य दुर्निरूपत्वतः सदा ॥8॥</p>
<p>नियमो व्यभिचारो वा नैव ज्ञातुं हि शक्यते ।</p>
<p>अधिकारो हि सुलभः कथितोन्यागमेष्वलम् ॥9॥</p>
<p>वेदोक्तो ह्यधिकारस्तु दुर्लभः सर्वमानुषैः ।</p>
<p>अन्यागमेषु विप्रत्वमपि चण्डालजन्मनाम् ॥10॥</p>
<p>मण्डलान्तःप्रवेशेन क्रमशः प्रतिपाद्यते ।</p>
<p>अधिकारं दुरापाद्यमुक्त्वातिसुलभं पुनः ॥11॥</p>
<p>अशक्यं साधनं चोक्त्वा सुशकं तत्फलाप्तये ।</p>
<p>उच्यतेतस्तदुक्तं हि व्यभिचारे फलेपि तु ॥12॥</p>
<p>कथं प्रमाणतां गच्छेत् &hellip;&hellip; ।</p>
<h3 id="न-वलकषणतवधकरणम">न विलक्षणत्वाधिकरणम्</h3>
<p>&hellip;&hellip;.. नित्यत्वात् पुरुषोद्भवैः ।</p>
<p>उज्झितं सर्वदोषैश्च कथं नो मानतां व्रजेत् ॥13॥</p>
<p>विरूप नित्यया वाचा नित्ययानित्यया सदा ।</p>
<p>इत्यादिश्रुतिभिर्वेदो नित्य इत्यवगम्यते ॥14॥</p>
<p>पिपीलिकालिपिश्चापि प्रमाणमविरोधतः ।</p>
<p>यथा द्रौणेरुलूकेन कृतमप्यास बोधकम् ॥15॥</p>
<p>अविरुद्धं विरुद्धं तु विरोधादेव बाधितम् ।</p>
<p>विरोधादर्शनात् तस्माद्वेदप्रामाण्यमिष्यते ॥16॥</p>
<p>तन्मूलत्वात् स्मृतीनां च विरोधो यत्र न क्वचित् ।</p>
<p>विरोधोपि स एवोक्तः प्रत्यक्षेणागमेन वा ॥17॥</p>
<p>आगमेनागमस्यैव विरोधे युक्तिरिष्यते ।</p>
<p>उपजीव्यविरोधे तु वेदस्यान्यार्थकल्पना ॥18॥</p>
<p>प्रत्यक्षमुपजीव्यं स्यात् प्रायो युक्तिरपि क्वचित् ।</p>
<p>आगमैकप्रमाणेषु तस्यैव ह्युपजीव्यता ॥19॥</p>
<p>युक्तोयुक्तश्च यद्यर्थ आगमस्य प्रतीयते ।</p>
<p>स्यात् तत्र युक्त एवार्थः युक्तिश्च त्रिविधा मता ॥20॥</p>
<p>व्याप्तिः प्रत्यक्षगा यस्या युक्तिगागमगा तथा ।</p>
<p>प्रत्यक्षागममूला तु युक्तिस्तत्र बलीयसी ॥21॥</p>
<p>याथार्थ्यमेव मानत्वं तन्मुख्यं ज्ञानशब्दयोः ।</p>
<p>अर्थत्वमर्यतैव स्यान्न क्रियार्थेषु सा मता ॥22॥</p>
<p>ज्ञानार्थे ज्ञेयता मुख्या शब्दार्थे तदनन्तरम् ।</p>
<p>यथार्थज्ञानजनका यथार्था युक्तयः स्मृताः ॥23॥</p>
<p>अनुप्रमाणमेतानि ह्यक्षयुक्तिवचांस्यतः ।</p>
<p>प्रामाण्यं नानुवादस्य स्मृतेरपि विहीयते ॥24॥</p>
<p>याथार्थ्यमेव प्रामाण्यशब्दार्थो यद्विवक्षितः ।</p>
<p>अङ्गीकृतं चेत् प्रामाण्यं स्मृत्यादेः का विरुद्धता ॥25॥</p>
<p>न चाफलत्वं वक्तव्यं सर्वस्मृत्यनुवादयोः ।</p>
<p>फलवत्वं न चास्माभिः प्रामाण्यं हि विवक्षितम् ॥26॥</p>
<p>तृणादिदर्शने किं च फलवत्वं निगद्यते ।</p>
<p>सुखदुःखादिकं किञ्चित् स्मृतावपि हि दृश्यते ॥27॥</p>
<p>न परिच्छेदकार्येव प्रमाणमिति च प्रमा ।</p>
<p>निर्दोषाक्षोद्भवं ह्यत्र प्रत्यक्षमिति गीयते ॥28॥</p>
<p>प्राकृतं शुद्धचैतन्यमक्षं तु द्विविधं मतम् ।</p>
<p>शुद्धमीशरमामुक्तेष्वन्यत्र प्राकृतैर्युतम् ॥29॥</p>
<p>निर्दोषमेव चैतन्यमन्यत्रोभयमिष्यते ।</p>
<p>सुखदुःखादिविषयं शुद्धं संसारगेष्वपि ॥30॥</p>
<p>निर्दोषत्वातिनियमात् तद्बलिष्ठतमं मतम् ।</p>
<p>पञ्चेन्द्रियमनोभेदात् प्राकृतं षड्विधं स्मृतम् ॥31॥</p>
<p>अनुमा युक्तिरेवोक्ता व्याप्तिरेव तु सा स्मृता ।</p>
<p>प्रतिज्ञातार्थसिद्ध्यर्थं व्याप्तिरेव यदोदिता ॥32॥</p>
<p>अवशिष्टं किमत्रास्ति लिङ्गं तत्र विजानतः ।</p>
<p>यदि लिङ्गमसिद्धं स्यात् कुत एवास्य मानता ॥33॥</p>
<p>यदि स्मारकमात्रं स्यात् स्मर्तुर्नात्र प्रयोजनम् ।</p>
<p>न पञ्चावयवोक्तौ च विवादावसितिर्भवेत् ॥34॥</p>
<p>दृष्टान्तादिषु चैवं स्यात् साधनं पुनरेव तु ।</p>
<p>लिङ्गोक्तावपि चैवं स्यादनुमावसितिधर्‌रुवा ॥35॥</p>
<p>विरोधोसङ्गतिश्चैव साक्षाद्युक्तेस्तु दूषणम् ।</p>
<p>प्रतिज्ञायामसम्बन्धो युक्तेरुक्ता ह्यसङ्गतिः ॥36॥</p>
<p>विरोधोपि त्रिधैव स्यात् प्रतिज्ञार्थविरुद्धता ।</p>
<p>लिङ्गराहित्यमव्याप्तिर्न्यूनाधिक्ये तु वाचिके ॥37॥</p>
<p>साध्यव्यापकवैलोम्यमव्याप्तिः साधनस्य च ।</p>
<p>दुर्बलेन विरोधेपि न प्रमाणामसाधकम् ॥38॥</p>
<p>स्ववाक्येन विरोधेपि नैव साधकतां व्रजेत् ।</p>
<p>संवादनुक्तिसंयुक्ता एत एव तु निग्रहाः ॥39॥</p>
<p>वादो जल्पो वितण्डेति कथास्तिस्रो विजानताम् ।</p>
<p>स्वार्थं परार्थमपि वा तत्त्वनिर्णयसाधिनी ॥40॥</p>
<p>केवलं तु कथा वादो जल्पोर्थादिव्यपेक्षया ।</p>
<p>सतामेव कथा ज्ञेया वितण्डा त्वसतां सताम् ॥41॥</p>
<p>अप्रकाश्य स्वसिद्धान्तमसतां पक्षदूषणम् ।</p>
<p>उक्ते तैः प्रथमं माने वक्तव्ये तस्य दूषणम् ॥42॥</p>
<p>विद्यापरीक्षापूर्वैव वितण्डा जल्प एव च ।</p>
<p>उच्चनीचत्वनिर्णीतिर्यतो जयपराजयौ ॥43॥</p>
<p>विनैव तत्वनिर्णीतिं न हि जल्पादिना क्वचित् ।</p>
<p>उच्चनीचत्वविज्ञानमिति विद्यापरीक्षणम् ॥44॥</p>
<p>वादेन चोच्चनीचत्वविज्ञानं भवति स्फुटम् ।</p>
<p>इति वादस्य पूर्वत्वं तत्सिद्धौ व्यर्थतान्ययोः ॥45॥</p>
<p>बहुविद्यत्वसिद्धौ तु नैव वादोपि कारणम् ।</p>
<p>सभासभापतिप्राश्नीकपूर्वस्तु स्पर्धिनामपि ॥46॥</p>
<p>वाद एवोभयार्थः स्यान्निर्णीतिजयकारकः ।</p>
<p>तत्वाप्रकाश एवैको वितण्डाजल्पयोः फलम् ॥47॥</p>
<p>विना वादेन विद्याया यदि शक्यं परीक्षणम् ।</p>
<p>स्याज्जल्पादिरपि क्वापि वाद एवान्यथा भवेत् ॥48॥</p>
<p>जल्प इत्यपि नाम स्याद्वादस्यैतादृशस्य तु ।</p>
<p>प्रतिज्ञामात्रसाध्यत्वमपि स्याद्याज्ञवल्क्यवत् ॥49॥</p>
<p>संवादे वादिनोः क्वापि विवादे हेतुरिष्यते ।</p>
<p>सभा सभापतिश्चैव प्राश्निकाश्चैव वैष्णवाः ॥50॥</p>
<p>रागद्वेषविहीनाश्च स्युः सभ्याः सर्ववेदिनः ।</p>
<p>प्राश्निकाश्चैतदज्ञाने सभ्याश्चैषां च दूरगाः ॥51॥</p>
<p>प्रमाणं निर्णयाय स्युः पक्षपातविवर्जिताः ।</p>
<p>उभाभ्यां साधनं चैव दूषणं वादजल्पयोः ॥52॥</p>
<p>सद्भिरागम एवैकः प्रयोज्योभीष्टसाधकः ।</p>
<p>स्वसिद्धान्तानुसारेण ह्यसद्भिरनुमोच्यते ॥53॥</p>
<p>प्रत्यक्षागमवैरूप्यमाश्रित्यान्यार्थतैव तु ।</p>
<p>आगमे दर्शनीयात्र दोषो लिङ्गवलिमता ॥54॥</p>
<p>लिङ्गानुकूल्यं स्वार्थस्य श्रुत्यादीनमनुग्रहः ।</p>
<p>त्रिपञ्चवयवामेव युग्मावयविनीमपि ॥55॥</p>
<p>नियमाद्योनुमां ब्रूयात् तं ब्रूयाद्यदि तादृशी ।</p>
<p>नानुमेति तदा केन साध्यावयवकल्पना ॥56॥</p>
<p>नियतावयवासिद्धौ व्याप्तिमात्रेण साधनम् ।</p>
<p>कर्तव्यमेव तेन स्यात् तस्मात् सैवानुमा मता ॥57॥</p>
<p>अनुभूतिः प्रमाणं चेत् केन स्मृतिरपोद्यते ।</p>
<p>पूर्वानुभूते किं मानमित्युक्ते स्यात् किमुत्तरम् ॥58॥</p>
<p>मानसं तद्धि विज्ञानं तच्च साक्षिप्रमाणकम् ।</p>
<p>अतीतानागतं यद्वद्योगिभिर्दृश्यतेञ्जसा ॥59॥</p>
<p>एवं पूर्वानुभूतं च मनसैवावगम्यते ।</p>
<p>विज्ञातं मनसा पूर्वं मयैतत्कृतमित्यपि ॥60॥</p>
<p>साक्षादनुभवात् सिद्धं कथमेव ह्यपोद्यते ।</p>
<p>एवंलक्षणके मानत्रये ब्रह्मादिवस्तुषु ॥61॥</p>
<p>प्रमाणं वेद एवैकस्तत्प्रामाण्यं च साधितम् ।</p>
<h3 id="अभमनयधकरण">अभिमान्यधिकरणं</h3>
<p>तथापि मृज्जलादीनां बुद्धिवागादिवाचकः ॥62॥</p>
<p>दृष्टव्याप्तिविरुद्धत्वात् तत्र मानं कथं भवेत् ।</p>
<p>ततस्तन्नामकः कश्चित् पुमानन्यो भवेदिति ॥63॥</p>
<p>युक्त्यागमविरोधेन प्राप्तमत्राभिधीयते ।</p>
<p>बालरूढिं विनैवापि विद्वद्रूढिसमाश्रयात् ॥64॥</p>
<p>तत्तन्नामान एवैते तत्तद्वस्त्वभिमानिनः ।</p>
<p>सन्ति तेषां विशेषेण शक्तिरन्येभ्य उच्यते ॥65॥</p>
<p>व्याप्तिश्चोक्तानुसारेण दृश्यते चाधिकारिभिः ।</p>
<p>शास्त्रोक्तवस्तुनश्चैव व्युत्पत्तिः शास्त्रलिङ्गतः ॥66॥</p>
<p>व्युत्पत्तिः सा बलवती मूर्खव्युत्पत्तितो हि यत् ।</p>
<p>दृढयुक्तिविरोधे तु सर्वत्र न्याय ईदृशः ॥67॥</p>
<h3 id="असदधकरणम">असदधिकरणम्</h3>
<p>अल्पवाक्ययुता युक्तिर्बहुलैव विरोधिनी ।</p>
<p>यत्र तत्र कथं वस्तुनिर्णयः स्यादितीरिते ॥68॥</p>
<p>विरोधियुक्तिबाहुल्यादिति न्यायो विनिश्चितः ।</p>
<p>युक्तेस्तु युक्तिबाहुल्यमागमादागमस्य च ॥69॥</p>
<p>कथं न निर्णयं कुर्यादिति असत्कारणं न हि ।</p>
<p>श्रुत्यर्थो भवति क्वापि श्रुतिप्रायोपपत्तिभिः ॥70॥</p>
<p>अविरोधश्चतुर्थे तु पादे सम्यक् समर्थ्यते ।</p>
<p>असत्कार्यं यथा दृष्टं वस्तुत्वात् कारणं तथा ॥71॥</p>
<p>इति चेन्न निषेधैकस्वरूपस्य न कर्तृता ।</p>
<p>बुद्धिपूर्वप्रवृत्तिर्हि कर्तृत्वमिति निश्चितम् ॥72॥</p>
<p>प्रतिषेधात्मकत्वं तु भावस्याभावधर्मतः ।</p>
<p>धर्मधर्म्यैक्यतश्चैव न तु तन्मात्रता भवेत् ॥73॥</p>
<p>अभावस्य च भावोपि धर्मोथापि हि धर्मिणः ।</p>
<p>तादृक्त्वं मात्रतेहोक्ता बुद्धिराहित्यमेव तत् ॥74॥</p>
<p>विशेष्यतैव धर्मित्वं प्रथमप्रतिपत्तिषु ।</p>
<p>निषेधविधिरूपत्वं भावाभावत्वमत्र हि ॥75॥</p>
<p>सर्वनाशेष्वपि सदा शिष्टत्वाद्यस्य कस्य नुः ।</p>
<p>नाशोयं विमतोपि स्यान् नाश्ुतवात् कर्तृशेषवान् ॥76॥</p>
<p>न चाशेषनृनाशस्तु दृष्टो दृश्योस्ति वा क्वचित् ।</p>
<p>धर्माधर्माश्रयत्वेन स्वीकार्योपि नरो लये ॥77॥</p>
<p>अनादित्वं विना दृष्टं कथं स्यात् कारणं क्वचित् ।</p>
<p>पूर्वदृष्टात् परादृष्टं यदि नैवोत्तरं कुतः ॥78॥</p>
<p>अदृष्टं कारणं नो चेल्लये मानं च किं भवेत् ।</p>
<p>उत्पत्तिनाशकारी च बुद्धिमान् दृश्यते क्वचित् ॥79॥</p>
<p>तद्दृष्टान्तेन सर्वत्र कर्ता हि नानुमीयते ।</p>
<p>आगमानुगृहीता तु मानमेषानुमापि तु ॥80॥</p>
<p>आगमानुग्रहाभावे न तर्कः स्यात् प्रतिष्ठितः ।</p>
<p>अक्षजागममूलस्य स्यादेवास्य प्रतिष्ठितिः ॥81॥</p>
<p>अन्यथास्याप्रतिष्ठा च स्ववाचा व्याहतैव हि ।</p>
<p>न च शिष्टागृहीतत्वं निरीशादीशवादिनः ॥82॥</p>
<p>अतोवशिष्टजीवादिकर्तृतात्र निषिद्ध्यते ।</p>
<p>तन्मनोकुरुतेत्यादेरसतो मनसो जनिः ॥83॥</p>
<p>निवारिता तु पूर्वत्र ह्यकस्मादिति तद्विना ।</p>
<p>असतो विश्वजननमाशङ्क्यात्र निषिद्ध्यते ॥84॥</p>
<p>प्रापकं वाक्यमात्रं तु परिहारोविशेषितः ।</p>
<p>क्वचिज्जीवाकृतं दृष्ट्वा चेतनादेव चाकृतम् ॥85॥</p>
<p>तद्वदेवानुमान्त्यत्र वस्तुत्वात् क्रियते श्रुतेः ।</p>
<h3 id="भकतरधकरण">भोक्त्रधिकरणं</h3>
<p>नान्यदन्यत्वमापन्नं क्वचिद् दृष्टं कथञ्चन ॥86॥</p>
<p>अतो जीवस्य न ब्रह्मभावः स्याद्धि कदाचन ।</p>
<p>क्वचिद्भिन्नताय दृष्टं तदभिन्नतया कथम् ॥87॥</p>
<p>दृश्येन्नो दृष्टपूर्वं हि तादृशं न च दृश्यते ।</p>
<p>भोक्तृत्वापत्तित इति यन्मतं तत्कुतो हरिः ॥88॥</p>
<p>भोक्त्रापत्तेरिति प्राह &hellip;&hellip; ।</p>
<h3 id="आरमभणधकरणम">आरम्भणाधिकरणम्</h3>
<p>&hellip;&hellip; कथं च तदनन्यता ।</p>
<p>जगतस्त्वविकारत्व उक्तन्यायेन साधिते ॥89॥</p>
<p>स्वतन्त्रकारणान्यत्वं तेन ह्यत्र निषिद्ध्यते ।</p>
<p>द्रव्यं कर्म च कालश्च स्वभावश्चेतना धृतिः ॥90॥</p>
<p>यत्प्रसादादिमे सन्ति न सन्ति यदुपेक्षया ।</p>
<p>इति श्रुतेस् तद्वशस्य भावो न पर इत्यतः ॥91॥</p>
<p>शक्तोपि ह्यन्यथा कर्तुं स्वेच्छानियमतो हरिः ।</p>
<p>कारणैर्नियतैरेव करोतीदं जगत्सदा ॥92॥</p>
<p>नित्यभेदो निमित्तेन ह्युपादानेन तु द्वयम् ।</p>
<p>असद्यत्कार्यरूपेण कारणात्मतयास्ति हि ॥93॥</p>
<p>अनवस्थान्यथा हि स्यात् सर्वत्रोत्पत्तिनाशयोः ।</p>
<p>शक्तोपि भगवान् विष्णुरकर्तुं कर्तुमन्यथा ॥94॥</p>
<p>स्वभिन्नं कारणाभिन्नं भिन्नं विश्वं करोत्यजः ।</p>
<p>इति श्रुतेरवसित उक्तार्थोयमशेषतः ॥95॥</p>
<h3 id="इतरवयपदशधकरणम">इतरव्यपदेशाधिकरणम्</h3>
<p>अनंशस्यापि जीवस्य किञ्चित् सामर्थ्ययोजनम् ।</p>
<p>कार्येषु यः करोत्यद्धा नमस्तस्मै स्वयम्भुवे ॥96॥</p>
<p>यदि भागेन कार्येषु जीवशक्तिं न योजयेत् ।</p>
<p>हरिस्तदा हि सर्वत्र कृत्स्नयत्नोंशितापि वा ॥97॥</p>
<p>अंशिनो हि घटाद्या ये भिन्नैरेव परस्परम् ।</p>
<p>अंशैरंशिन उच्यन्ते नैवमेव हि चेतनाः ॥98॥</p>
<p>अतोनंशिन इत्येव श्रुतिरेतेषु वर्तते ।</p>
<p>अप्यनेकस्वरूपेषु विशेषादेव केवलम् ॥99॥</p>
<p>बहुस्वरूपताख्या तु तेष्वस्त्येव हि सांशता ।</p>
<p>बहुत्वेनाविनाभावाद्भिन्नता नियमाद्भवेत् ॥100॥</p>
<p>यदि नैवं नियमकृद्भगवान् पुरुषोत्तमः ।</p>
<h3 id="शबदमलतवधकरण">शब्दमूलत्वाधिकरणं</h3>
<p>तस्य त्वशेषशक्तित्वाद्युज्यते सर्वमेव च ॥101॥</p>
<p>विरोधः सर्ववैशिष्ट्ये यो द्वितीये निरस्यते ।</p>
<p>नारायणस्य त्वध्याये तदन्ये तत्र तत्रगाः ॥102॥</p>
<p>सृष्टिसंहारवाक्यानां जीवरूपाभिधायिनाम् ।</p>
<p>अप्यन्योन्याविरोधस्तु द्वितीयाध्यायगोचरः ॥103॥</p>
<p>मानमेयविशेषेण पुनरुक्तिर्न जायते ।</p>
<h3 id="न-परयजनधकरण">न प्रयोजनाधिकरणं</h3>
<p>सदा प्रवृत्तिरीशस्य स्वभावादेव केवलम् ॥104॥</p>
<p>अङ्गचेष्टा यथा पुंसः काश्चिदुद्देशवर्जिताः ।</p>
<p>देवस्यैष स्वभावोयमित्याह श्रुतिरञ्जसा ॥105॥</p>
<p>क्रीडां प्रयोजनं कृत्वा सृष्टिः श्रुतिविरोधिनी ।</p>
<p>इति केवललीलैव निर्णीता प्रभुणा स्वयम् ॥106॥</p>
<p>आत्मप्रयोजनार्थाय स्पृहां श्रुतिरवारयत् ।</p>
<p>न प्रयोजनवत्त्वेनेत्यत आह जगद्गुरुः ॥107॥</p>
<p>इच्छामात्रं प्रभोः सृष्टिरिति सृष्टौ विनिश्चिता ।</p>
<p>इति प्रशंसया कामश्रुतिभ्यश्चैव युक्तितः ॥108॥</p>
<p>महातात्पर्ययुक्तैश्च नेच्छामात्रं निषिद्ध्यते ।</p>
<p>मोक्षार्थाः श्रुतयो यस्मात् स च तस्य प्रसादतः ॥109॥</p>
<p>उन्निनीषति वाक्याच्च लोकदृष्टानुसारतः ।</p>
<p>इच्छानिमित्तको यस्मात् तदभावे कुतः श्रुतिः ॥110॥</p>
<p>महातात्पर्यरहिता प्रमाणत्वं गमिष्यति ।</p>
<p>याथार्थ्यमेव मानत्वमिति वाक्यं प्रयोजकम् ॥111॥</p>
<p>मानत्वमेति तत्रापि यत्सम्पूर्णप्रयोजनम् ।</p>
<h3 id="वषमयनरघणयधकरण">वैषम्यनैर्घृण्याधिकरणं</h3>
<p>वैषम्यं चैव नैघृण्यं वेदाप्रामाण्यकारणम् ॥112॥</p>
<p>नाङ्गीकार्यमतोन्यत्तु न वैषम्यादिनामकम् ।</p>
<h3 id="सरवधरमपपततयधकरण">सर्वधर्मोपपत्त्यधिकरणं</h3>
<p>यदधीना गुणाश्चैव दोषा अपि हि सर्वशः ॥113॥</p>
<p>गुणास्तस्य कथं न स्युः स्युर्दोषाश्च कथं पुनः ।</p>
<p>सर्वधर्मोपपत्तेस्तद्वाक्यैरपि हि तादृशैः ॥114॥</p>
<p>निर्दोषाशेषगुणको निर्णीतो भगवान् हरिः ।</p>
<p>इति श्रीमदानन्दतीर्थभगवत्पादाचार्यविरचिते ब्रह्मसूत्रानुव्याख्याने द्वितीयाध्यायस्य प्रथमः पादः ॥</p>
<hr>
<p>द्वितीयः पादः</p>
<p>द्वितीयः पादः</p>
<p>स्मृतियुक्तिश्रुतिगुणयुक्तयो बहुयुक्तयः ॥1॥</p>
<p>एवं चतुर्विधा नैव विरुद्ध्यन्तेन्वयं प्रति ।</p>
<p>इति प्रथमपादेन निर्णीतेप्यभियोगतः ॥2॥</p>
<p>दर्शनानां प्रवृत्तत्वान्मन्द आशङ्कते पुनः ।</p>
<p>अनादिकालतो वृत्ताः समया हि प्रवाहतः ॥3॥</p>
<p>न चोच्छेदोस्ति कस्यापि समयस्येत्यतो विभुः ।</p>
<p>भ्रान्तिमूलत्वमेतेषां पृथग्दर्शयति स्फुटम् ॥4॥</p>
<p>तर्कैर्दृढमतमैरेव वाक्यैश्चागमवादिनाम् ।</p>
<p>दौर्लभ्याच्छुद्धबुद्धीनां बाहुल्यादल्पवेदिनाम् ॥5॥</p>
<p>तामसत्वाच्च लोकस्य मिथ्याज्ञानप्रसक्तितः ।</p>
<p>विद्वेषात् परमे तत्त्वे तत्त्ववेदिषु चानिशम् ॥6॥</p>
<p>अनादिवासनायोगादसुराणां बहुत्वतः ।</p>
<p>दुराग्रहगृहीतत्वाद्वर्तन्ते समयाः सदा ॥7॥</p>
<p>तथापि शुद्धबुद्धीनामीशानुग्रहयोगिनाम् ।</p>
<p>सुयुक्तयस्तमो हन्युरागमानुगताः सदा ॥8॥</p>
<p>इति विद्यापतिः सम्यक्समयानां निराकृतिम् ।</p>
<p>चकार निजभक्तानां बुद्धिशाणत्वसिद्धये ॥9॥</p>
<h3 id="रचननपपततयधकरण">रचनानुपपत्त्यधिकरणं</h3>
<p>चेतनाचेतनं तत्त्वद्वयमेव निरीश्वराः ।</p>
<p>आहुस्तत्पञ्चपञ्चत्वविभागस्थमचेतनम् ॥10॥</p>
<p>चेतनं तदसङ्ख्यातं भिन्नमन्यद्भिदोज्झितम् ।</p>
<p>अचेतनस्य कर्तृत्वं स्वातन्त्र्येण निगद्यते ॥11 ॥</p>
<p>परस्परविभेदश्च कार्याणामालयं भवेत् ।</p>
<p>भोक्तॄणां चेतनस्याहुः केचित् तामपि नापरे ॥12॥</p>
<p>स्वरूपचैतन्यबलात् स्वप्रकाशाच्च भोगिताम् ।</p>
<p>प्रकृतेश्च स्वरूपस्य विवेकग्राहमेव तु ॥13॥</p>
<p>अभोगवादिनो भोगमाहुर्भेदग्रहात् तयोः ।</p>
<p>भोगिनां मुक्तिरुद्दिष्टा स एवाभोगवादिनाम् ॥14॥</p>
<p>ईशस्यासङ्ग्रहादेव न युक्तौ तावुभावपि ।</p>
<p>चेतनेच्छानुसारेण यदा दृष्टः पटोद्भवः ॥15॥</p>
<p>एतादृशत्वमन्यस्य वस्तुत्वात् केन वार्यते ।</p>
<p>न च काचित्प्रोमोक्तार्थे श्रुतिरेव प्रमा हि नः ॥16॥</p>
<p>आप्तत्वमुक्तमार्गेण वक्तुर्नैवोपपद्यते ।</p>
<p>अप्रामाण्यस्वतस्त्वस्य स्वीकारादपि मायिवत् ॥17॥</p>
<p>स्वोक्ताखलिनिषेधी स्यान्न च किञ्चित् प्रसिद्ध्यति ।</p>
<p>इदं नाचेतनवशं वस्तुत्वात् प्रतिपन्नवत् ॥18॥</p>
<p>इत्येव प्रतिषिद्धस्य केन मूलानुमा भवेत् ।</p>
<p>स्वतन्त्रवृत्ती रचना सा चैवाचेतने कुतः ॥19॥</p>
<p>अचेतनत्वं स्वातन्त्र्यमिति चात्मप्रमाहतम् ।</p>
<p>स्वेच्छानुसारितामेव स्वातन्त्र्यं हि विदो विदुः ॥20॥</p>
<p>कुत इच्छाचेतनस्य सेच्छं चेत् किमचेतनम् ।</p>
<p>इच्छाम्यहमिति ह्येव निजानुभवरोधतः ॥21॥</p>
<p>अचेतनेच्छापगता यदि भेदाग्रहोत्र च ।</p>
<p>कथं स न घटस्य स्यान्मन म इति भेदतः ॥22॥</p>
<p>मनसोपि गृहीतत्वाद् उभयात्मकता यतः ।</p>
<p>कामस्य तु मनः कामः प्रियाप्रियविभेदतः ॥23॥</p>
<p>द्वैविध्यं दृश्यते चास्य तस्माद्भेदाग्रहः कुतः ।</p>
<p>रचनानुपपत्तेस्तन्न सर्वज्ञानुमागतम् ॥24॥</p>
<p>अचेतनं जगत्कर्तृ पयोम्ब्वादि च नोपमा ।</p>
<p>एतत्प्रशास्ति वचनाच्चेतनाचेतनस्य च ॥25॥</p>
<p>द्वैविध्येपि तु कामादेः कुतः स्वामित्वमात्मनः ।</p>
<p>साक्षादनुभवारूढं शक्यतेपोदितुं क्वचित् ॥26॥</p>
<p>इच्छास्वामित्वमेवोक्तमिच्छावत्वं न चापरम् ।</p>
<p>किञ्चित् तद्वशगत्वेपि स्वामित्वं लोकवद्भवेत् ॥27॥</p>
<p>सर्वात्मतन्त्रकामादेः किमुतैव परेशितुः ।</p>
<p>न चानुभवगं कामस्वामित्वं वेदवागपि ॥28॥</p>
<p>शक्तापवदितुं तस्मात् सा तदन्याभिधायिनी ।</p>
<p>मोक्षकामो भवेदन्यो यदि मुक्ताद्भविष्यतः ॥29॥</p>
<p>मोक्षकामस्य किं तेन स्वनाशार्थं च को यतेत् ।</p>
<p>कर्तृत्वं यस्य तस्यैव भोक्तृत्वमुपलभ्यते ॥30॥</p>
<p>विभागे च तयोर्मानं नैव किञ्चित् क्वचिद्भवेत् ।</p>
<p>सर्वमानविरोदैकदुर्दीक्षादीक्षिततस्त्वयम् ॥31॥</p>
<p>मायावाद्युपमां यायात् तच्च शब्दान्निराकृतः ।</p>
<h3 id="अनयतरभवधकरण">अन्यत्राभावाधिकरणं</h3>
<p>साङ्ख्यस्तु सेश्वरो ब्रूते क्षेत्रानुग्रहशक्तिमान् ॥32॥</p>
<p>अस्तीश्वरः स्वयंभातः क्लेशकर्मादिवर्जितः ।</p>
<p>क्षेत्रशक्तिमती चैव प्रकृतिर्बीजशक्तिमान् ॥33॥</p>
<p>जीवः पर्जन्यवद्दैवशक्तिमानीश्वरः स्मृतः ।</p>
<p>पृथिवीवत्प्रधानं तज्जीवः सन्निधिमात्रतः ॥34॥</p>
<p>बीजावपनकर्तैवेत्यत प्राह स्वयं प्रभुः ।</p>
<p>अन्यत्र कापि शक्तिर्न स्वातन्त्र्येणेश एव हि ॥35॥</p>
<p>शक्तीस्ताः प्रेरयत्यञ्जस्तदधीनाश्च सर्वशः ।</p>
<p>सत्ता प्रधानपुरुषशक्तीनां च प्रतीतयः ॥36॥</p>
<p>प्रवृत्तयश्च ताः सर्वा नित्यं नित्यात्मना यतः ।</p>
<p>तथा नित्यतया नित्यं नित्यशक्त्या स्वयेश्वरः ॥37॥</p>
<p>नियामयति नित्यं च न ऋते त्वदिति श्रुतेः ।</p>
<p>स्वभावजीवकर्माणि द्रव्यं कालः श्रुतिः क्रियाः ॥38॥</p>
<p>यत्प्रसादादिमे सन्ति न सन्ति यदुपेक्षया ।</p>
<p>इति श्रुतेर्न सत्ताद्या अपि नारायणं विना ॥39॥</p>
<p>तत्पतञ्जलिविन्ध्यादिमतं न पुरुषार्थदम् ।</p>
<h3 id="अभयगमधकरण">अभ्युगमाधिकरणं</h3>
<p>चार्वकैरुच्यते मानमक्षजं नापरं क्वचित् ॥40॥</p>
<p>देह आत्मा पुमर्थश्च कामार्थाभ्यां विना न हि ।</p>
<p>यदैवं दर्शनेनास्य कोर्थः प्रत्यक्षगोचरः ॥41॥</p>
<p>लब्धस्तेनैव हि नरैः शास्त्रात् किं मोहनं विना ।</p>
<p>स्वपरार्थविहीनत्वात् स्वमतेनैव निष्फलम् ॥42॥</p>
<p>किमित्युन्मत्तवच्छास्त्रं वृथा प्रलपति स्वयम् ।</p>
<p>देहादन्योनुभवत आत्मा भाति शरीरिणाम् ॥43॥</p>
<p>मम देह इति व्यक्तं ममार्थ इतिवत् सदा ।</p>
<p>प्रत्यक्षस्येव मानत्वमिति केनावसीयते ॥44॥</p>
<p>यदि तत्साधकं वेदप्रामाण्ये न कथं भवेत् ।</p>
<p>न चान्यामानता क्वापि प्रमाणेनावसीयते ॥45॥</p>
<p>स्वमतेनार्थरहित उपेक्ष्यः पक्ष ईदृशः ।</p>
<h3 id="परषशमधकरण">पुरुषाश्माधिकरणं</h3>
<p>सन्निधानाच्चेतनस्य वर्तते यद्यचेतनम् ॥46॥</p>
<p>तथाप्यबुद्धिपूर्वत्वादुक्तदोषः समो भवेत् ।</p>
<p>अङ्गित्वं पुरुषस्यैव सर्वैरप्यनुभूयते ॥47॥</p>
<p>तदङ्गत्वोक्तितश्चैव स्यात् सर्वस्यापलापकः ।</p>
<p>किमु सर्वेश्वरस्यास्य ह्यपलापाद्यतोखलिम् ॥48॥</p>
<h3 id="अनयथनमतयधकरणम">अन्यथानुमित्यधिकरणम्</h3>
<p>अङ्गित्वं यदि तस्यैव स्वातन्त्र्यं चेन्न चाखलिम् ।</p>
<p>तत्प्रेरणेप्यशक्तत्वात् स्वतन्त्रोन्यो ह्यपेक्षितः ॥49॥</p>
<p>न च स्वातन्त्र्यमस्यैव प्रत्यक्षादिविरोधतः ।</p>
<p>हिताक्रियादिदोषाच्च भद्रं नानीश्वरं मतम् ॥50॥</p>
<p>संसारिणोन्यं सर्वेशं सर्वशक्तिमनौपमम् ।</p>
<p>चेतनाचेतनस्यास्य सत्त्वादेस्तदधीनताम् ॥51॥</p>
<p>नाङ्गीकुर्वन्ति ये तेषां सर्वेषां च समा इमे ।</p>
<p>तस्माच्छ्रुतिप्रमाणेन युक्तिभिश्च परो हरिः ॥52॥</p>
<p>अङ्गीकार्यतमो नित्यं सर्वैरपि सुनिश्चितम् ।</p>
<h3 id="वशषकधकरण">वैशेषिकाधिकरणं</h3>
<p>नित्यज्ञानप्रयत्नेच्छं सङ्ख्याद्यैरपि पञ्चभिः ॥53॥</p>
<p>युक्तमीशं वदन्तोन्ये तदिच्छादृष्टचोदिताः ।</p>
<p>परमाणवश्चतुर्वर्गाः संयुज्यन्ते द्विशोखिलाः ॥54॥</p>
<p>परमाणुद्वयेनैव द्य्वणुकं नाम जायते ।</p>
<p>द्य्वणुकत्रयेण त्र्यणुकं तैश्चतुर्भिस्तदात्मकम् ॥55॥</p>
<p>ततस्त्वनियमेनैव खण्डावयविनां भवः ।</p>
<p>ततश्चानियमेनैव सर्वावयविसम्भवः ॥56॥</p>
<p>कारणं समवाय्याख्यं परमाण्वादिरत्र हि ।</p>
<p>ईशेच्छादृष्टकालास्तु निमित्तं कारणं मतम् ॥57॥</p>
<p>सामान्यान्त्यविशेषौ च समवायश्च तत्त्रयम् ।</p>
<p>नित्यं क्रिया अनित्याश्च गुणद्रव्ये द्विरूपके ॥58॥</p>
<p>कार्ये गुणक्रियाणां तु समवाय्यन्यकारणम् ।</p>
<p>कारणस्था गुणाद्यास्तु संयोगो द्रव्यकारणम् ॥59॥</p>
<p>एवं स्थितेपि सिद्धान्ते विशेषस्तत्र कल्पितः ।</p>
<p>द्य्वणुके परमाणौ च ह्रस्वत्वं परिमण्डलम् ॥60॥</p>
<p>न कारणं कार्यगुणे वैरूप्यं तत्र कारणम् ।</p>
<p>इत्याहुस्तानथोवाच विद्याधीशः स्वयं प्रभुः ॥61॥</p>
<p>महत्त्वं चैव दीर्घत्वं त्र्यणुकाद्येषु कल्पितम् ।</p>
<p>तस्माच्च सदृशं कार्यं तत्कार्येषूपजायते ॥62॥</p>
<p>यथा तथैव ह्रस्वत्वात् पारिमाण्डिल्यतोपि हि ।</p>
<p>जायेत सदृशं कार्ये परिमाणं समत्वतः ॥63॥</p>
<p>न चेन्महत्वतश्चैव दीर्घत्वादपि नो भवेत् ।</p>
<p>सदृशस्य हि कार्यस्य नैव योगः कथञ्चन ॥64॥</p>
<p>अप्रत्यक्षत्वमेव स्याद्यतः कार्येष्वणुत्वतः ।</p>
<p>इति चेन्न महत्त्वं च परमाणावणावपि ॥65॥</p>
<p>कथं त्र्यणुकपूर्वेषु नाणुत्वमपि कथ्यते ।</p>
<p>प्रत्यक्षत्वतदन्यत्वे पुरुषापेक्षयाखलि ॥66॥</p>
<p>अणुत्वं च महत्त्वं च यतो वस्तुव्यपेक्षया ।</p>
<p>तारतम्यस्थिता यस्मात् पदार्थाः सर्व एव च ॥67॥</p>
<p>यथा महत्त्वविश्रान्तिस्तथाणुत्वस्य चेष्यते ।</p>
<p>परिमाणत्वतश्चेन्न महत्त्वस्यापि विश्रमः ॥68॥</p>
<p>दृश्यतेनन्त इत्येव तथानन्त्यमणावपि ।</p>
<p>न महत्तत्वगुणत एतावानिति हीश्वरः ॥69॥</p>
<p>परिच्छिन्नस्तथाणोश्च नैतावद्भागता क्वचित् ।</p>
<p>विश्रान्तो यद्यनन्तांशः कश्चिदस्तीति गम्यते ॥70॥</p>
<p>नावसाययितुं शक्यो विरोधादेव केवलम् ।</p>
<p>केवलं साक्षिमानेन कालो देशोपि नान्तवान् ॥71॥</p>
<p>अपर्यवसितिश्चाणोर्दृश्यते साक्षिणा द्वयोः ।</p>
<p>यदि नो साक्षिगम्यं तन्महत्त्वं केन गम्यते ॥72॥</p>
<p>विश्रान्तिस्तारतम्येन दृश्यते ह्यनुमानतः ।</p>
<p>यद्यागमादनन्तं तन्महत्त्वमवगम्यते ॥73॥</p>
<p>अनन्तमेव चाणुत्वं कुतो नैवावसीयते ।</p>
<p>महत्त्वाणुत्वयोर्नैव विश्रान्तिरुपलभ्यते ॥74॥</p>
<p>अन्यदेव ह्यनन्तत्वं महत्त्वाणुत्वयोः समम् ।</p>
<p>बहुत्वाल्पत्वयोर्यद्वत् सङ्ख्यायामुपलभ्यते ॥75॥</p>
<p>आनन्त्यमेकभागानां तावत्त्वं ह्येव गम्यते ।</p>
<p>अणीयांश्च महीयांश्च भगवानगमोदितः ॥76॥</p>
<p>आनन्त्यवाचकः शब्दो द्विधानन्त्येपि मानताम् ।</p>
<p>याति नैव गुणाल्पत्वं कालाल्पत्वं च मानगम् ॥77॥</p>
<p>सर्वकालगतस्याल्पकालेपि स्यादवस्थितिः ।</p>
<p>महागुणस्य चाल्पोपि गुणः स्यादिति चेद्भवेत् ॥78॥</p>
<p>तावत्त्वमेव नैव स्याद्देशेप्येतन्न नो मतम् ।</p>
<p>महतोल्पत्वमपि हि व्योमवत् प्राह वेदवित् ॥79॥</p>
<p>यद्यल्पदेशसंस्थानं न सर्वत्रापि नो भवेत् ।</p>
<p>स्थितस्य ह्यल्पदेशेषु सर्वगत्वं भवेद् ध्रुवम् ॥80॥</p>
<p>एकत्राप्यनवस्थस्य कुत एवाखलिस्थता ।</p>
<p>शून्यत्वमेव तस्य स्याद्यस्यैकत्रापि न स्थितिः ॥81॥</p>
<p>अतो नाणुत्वविश्रान्तिर्न महत्त्वस्य च क्वचित् ।</p>
<p>उभयानन्त्ययुक् तस्माद् यदि मुख्यं महद्भवेत् ॥82॥</p>
<p>तच्च ब्रह्म परं साक्षात् सर्वानन्त्ययुतं सदा ।</p>
<p>यदि साक्षी स्वयम्भातो न मानं केन गम्यते ॥83॥</p>
<p>अक्षजादेश्च मानत्वमनवस्थान्यथा भवेत् ।</p>
<p>अतः सर्वपदार्थानां भागाः सन्त्येव सर्वदा ॥84॥</p>
<p>सर्वदिक्ष्वपि सम्बन्धादविभागः पराणुता ।</p>
<p>तत्संयोगादनियतात् पदार्थानां जनिर्भवेत् ॥85॥</p>
<p>द्वयोरेव तु संयोग इति केनावसीयते ।</p>
<p>कारणस्य गुणास्तेन भवेयुः कार्यगा अपि ॥86॥</p>
<p>तारतम्येन सर्वेपि महान्तश्चाणवो यतः ।</p>
<p>न च तत्प्रोक्तसृष्टौ तु मानं केवलकल्पना ॥87॥</p>
<p>कथं साक्षिमितस्यास्य शक्नुयाद् वारणे क्वचित् ।</p>
<p>यदि साक्षिमितं नैतन्नानुमा तत्र वर्तते ॥88॥</p>
<p>पक्षीकर्तुमशक्यत्वात् कुत एवानुमा भवेत् ।</p>
<p>यत्र नास्ति पदन्यासः कस्तं विषयमाप्नुयात् ॥89॥</p>
<p>देशान्तरादिशब्दाश्च शशशृङ्गादिशब्दवत् ।</p>
<p>सदृशं च सजातीयं नास्मत्पक्षे किमेव हि ॥90॥</p>
<p>येनैव च प्रकारेणात्यसिद्धमनुमीयते ।</p>
<p>तेनैव शशशृङ्गादेः शक्यमस्तित्वकल्पनम् ॥91॥</p>
<p>प्रत्यक्षमागमो वापि भवेद्यत्र नियामकः ।</p>
<p>सैव व्याप्तिर्भवेन्मानं नान्या सन्दिग्धमूलतः ॥92॥</p>
<p>सहदर्शनमात्रेण न व्याप्तिरवसीयते ।</p>
<p>यदैवाव्यतिरेकेस्य ह्यक्षजं वागमो भवेत् ॥93॥</p>
<p>तन्निर्धारितयुक्तिर्वा व्याप्तिः सैवापरा न हि ।</p>
<p>अन्यथा सप्तमरसभावोप्यनुमयापतेत् ॥94॥</p>
<p>अनिष्टानि च सर्वाणि ह्यनुमा कामचारिणी ।</p>
<p>कार्यकारणयोश्चैव गुणादेः पञ्चकस्य च ॥95॥</p>
<p>भिन्नस्यैव तु सम्बन्धः समवायोन्य ईर्यते ।</p>
<p>भिन्नत्वसाम्यतस्तस्य ताभ्यां योगो भवेद् ध्रुवम् ॥96॥</p>
<p>स स्वनिर्वाहकश्चेत् स्याद् द्रव्यमेव तथा न किम् ।</p>
<p>विशेषस्तद्गतत्वादिर्यद्यभिन्नेवसीयते ॥97॥</p>
<p>गुणक्रियादिरूपस्य निषेधः केन हेतुना ।</p>
<p>द्रव्यमेव ततोनन्तविशेषात्मतया सदा ॥98॥</p>
<p>नानाव्यवहृतेर्हेतुरनन्तत्वं विशेषतः ।</p>
<p>विशेषश्च विशेषी सः स्वेनैव समवायवत् ॥99॥</p>
<p>कल्पनागुरुतादोषात् पदार्थान्तरता न हि ।</p>
<p>कल्पयित्वा षट् पदार्थान् साभावानपि केवलम् ॥100॥</p>
<p>एकस्मिन् स विशेषश्चेत् किं पूर्वं तस्य विस्मृतिः ।</p>
<p>येन प्रत्यक्षसिद्धेन व्यवहारोखलि भवेत् ॥101॥</p>
<p>भावाभावविभागेन यं विना न कथञ्चन ।</p>
<p>एतादृशो विशेषेस्मिन् को द्वेषो वादिनां भवेत् ॥102॥</p>
<p>अभेदेन प्रतीतिश्च कार्यकारणपूर्वके ।</p>
<p>अभावान्ते पदार्थेस्मिन् सविशेषावसीयते ॥103॥</p>
<p>सामान्यादिपदार्थेषु तन्निष्ठत्वादयोखिलाः ।</p>
<p>कथं धर्मा निवार्यन्ते वस्त्वैक्येपि हि वादिभिः ॥104॥</p>
<p>कार्यस्य तत्तन्निष्ठत्वं गुणादेर्व्यापितादिकः ।</p>
<p>कथं विशेषो नैवास्ति स च धर्मोपरो यदि ॥105॥</p>
<p>षट्पदार्थातिरेकः स्यात् पदार्थानियमेपि हि ।</p>
<p>धर्मस्य धर्मसन्तानादनवस्थाखनिर्भवेत् ॥106॥</p>
<p>सामान्यस्यापि सामान्यं गुणस्यापि गुणो ह्यतः ।</p>
<p>नाङ्गीकृतः स च यदि नानवस्था क्वचिद्भवेत् ॥107॥</p>
<p>अस्मत्पक्षे गुणाद्याश्च तद्वन्ते हि विशेषतः ।</p>
<p>अनन्यत्वान्नानवस्था भेदो नाशे भवेत् तथा ॥108॥</p>
<p>विशेषमेव संश्रित्य विशेषो बलवान् यतः ।</p>
<p>दृष्टिप्रमाणतश्चैव विरोधो दर्शने कथम् ॥109॥</p>
<p>विरोधो ह्यविरोधश्च यतो दर्शनमानकौ ।</p>
<p>ततो दृष्टे विरोधस्तु सद्भिरापाद्यते कथम् ॥110॥</p>
<p>अभिन्नो भगवान् स्वेन तदन्येन विभेदवान् ।</p>
<p>नित्या धर्मास्तदीयास्तु सर्वेस्मान्नैव भेदिनः ॥111॥</p>
<p>सामस्त्योच्छेदिनोन्यत्र धर्मा उभयरूपिणः ।</p>
<p>भावे त एव चोच्छेदात् तदन्ये च समस्तशः ॥112॥</p>
<p>अंशांशिनोरभेदेन त्वंशसंयोग एव हि ।</p>
<p>अंशिनो नानवस्थातो यद्यप्यंशेष्वविश्रमः ॥113॥</p>
<p>एकस्मिन् जात एवान्यः संयोगो जायते यदि ।</p>
<p>अनवस्था तदैव स्यात् संयोगैक्ये भवेत् क्व सा ॥114॥</p>
<p>अंशे संयोगदृष्टेश्च दृष्टे का सानवस्थितिः ।</p>
<p>यद्यंशगो न संयोगः कार्येषु प्रथिमा कथम् ॥115॥</p>
<p>परमाणोरणोर्नास्ति महत्तेत्यद्भुतं वचः ।</p>
<p>अणूनां प्रथिमापेक्षां विनैव त्र्यणुकेपि सः ॥116॥</p>
<p>परमाणोर्महत्त्वं च विनेत्येतद्वचः कथम् ।</p>
<p>अंशिनोंशैरभेदोयमंशेन तु भिदाभिदा ॥117॥</p>
<p>सर्वप्रत्यक्षविषयः कथमेव ह्यपोद्यते ।</p>
<p>संयोगश्च विभागश्च भेदश्चैव पृथक् पृथक् ॥118॥</p>
<p>अन्योन्यप्रतियोगेन ह्युभयोरपि दृश्यते ।</p>
<p>भिन्ना इति तु भेदानां समुदायो हि दृश्यते ॥119॥</p>
<p>यथैव च पदार्थानामनयोर्भेद इत्यपि ।</p>
<p>इतोमुष्यामुतोप्यस्य भेदो दृष्टो द्विधर्मिकः ॥120॥</p>
<p>तत्रैकवचनं यत्तद्विप्राणां भोजनं यथा ।</p>
<p>नरत्वादिकमप्येवं तत्तद्धर्मतयेयते ॥121॥</p>
<p>न सर्वधर्म एकोस्ति समुदायस्तु भिन्नगः ।</p>
<p>एतादृशं च सादृश्यं पदार्थेषु पृथक् पृथक् ॥122॥</p>
<p>एकस्मिन् स विनष्टेपि यतोन्यत्रैव दृश्यते ।</p>
<p>कुतो भस्मत्वमाप्तस्य नरत्वं पुनरिष्यते ॥123॥</p>
<p>एकत्वे नास्ति मानं च श्रुतिरप्याह सादरम् ।</p>
<p>भिन्नाश्च भिन्नधर्माश्च पदार्था अखिला अपि ॥124॥</p>
<p>स्वैः स्वैर्धर्मैरभिन्नाश्च स्वरूपैरपि सर्वशः ।</p>
<p>अनिवृत्तविनाशास्तु धर्मा उभयरूपकाः ॥125॥</p>
<p>न केनचिदभिन्नोतो भगवान् स्वैर्गुणैर्विना ।</p>
<p>इति व्युत्पत्तिरपि हि सादृश्येनैव गम्यते ॥126॥</p>
<p>सर्वेषु युगपच्छब्दः सदृशेषु प्रवर्तते ।</p>
<p>तथापि प्राप्तितस्त्वेकवचनाच्च विशेषतः ॥127॥</p>
<p>अभीष्टावागतिश्च स्याच्छक्तिः सादृश्यगा यतः ।</p>
<p>तादृशोयं च तच्छब्द इति ज्ञापयति स्फुटम् ॥128॥</p>
<p>जातितश्चेत् कथं तासु तत्र चेदनवस्थितिः ।</p>
<p>तथैव व्यक्तिविज्ञानं व्यक्तित्वाभावदूषितम् ॥129॥</p>
<p>यदि तच्चास्ति तस्यापि विशेषेष्वनवस्थितिः ।</p>
<p>कथं स्वरूपत्वमपि ज्ञायतेनुगतं यदि ॥130॥</p>
<p>एकव्युत्पत्तिपर्यन्तमनवस्थादिदूषितम् ।</p>
<p>कल्पनागौरवात् तेन युक्ता नानुगकल्पना ॥131॥</p>
<p>औपाधिकविशिष्टाद्यमपि तद्वस्तु किं ततः ।</p>
<p>अन्यत् तदेव चेदग्निमत्वं किं तत्र भण्यते ॥132॥</p>
<p>अग्निसंयोगमात्रं चेद्भवेत् तत्सिद्धसाधनम् ।</p>
<p>भूधरस्याग्निसंयोगो यदि षष्ठ्यर्थ एव कः ॥133॥</p>
<p>समवायो यदि ह्यस्य चैकत्वाद् सिद्धसाधनम् ।</p>
<p>यद्यस्यौपाधिको भेदः कुत एकत्वमिष्यते ॥134॥</p>
<p>नानिर्वाच्यं हि तेनेष्टमत औपाधिकान्ययोः ।</p>
<p>सत्यत्वात् को विशेषः स्यान्मायावाद्यन्यथा भवेत् ॥135॥</p>
<p>उपाधिजन्यं तद्गम्यमिति चौपाधिकं भवेत् ।</p>
<p>उभयत्राप्यनन्ताः स्युः समवाया इतस्ततः ॥136॥</p>
<p>भिन्नत्वं चैव तेष्वस्ति को विशेष उपाधिगे ।</p>
<p>अविद्यमान एवान्यः समवायोधिगम्यते ॥137॥</p>
<p>उपाधिना तद्गमकमनुमानं न मा भवेत् ।</p>
<p>एवमेवासतः सत्तासमवायो जनिर्मता ॥138॥</p>
<p>तत्रापि ह्युक्तदोषाणां नैव किञ्चिन्निवारकम् ।</p>
<p>अस्मत्पक्षे विशेषस्य सर्वत्राङ्गीकृतत्वतः ॥139॥</p>
<p>नास्ति दोषः क्वचिद्भावो ह्यभावश्च स एव हि ।</p>
<p>अभावस्य च धर्माः स्युर्भावास्तेषां च तेखिलाः ॥140॥</p>
<p>प्रत्यक्षमानतः सर्वमेतन्नो वारणक्षमम् ।</p>
<p>सर्वे भावा अभावाश्च पदार्थास्तेन सर्वदा ॥141॥</p>
<p>तथापि प्रथमं बुद्धेर्यो निषेधस्य गोचरः ।</p>
<p>सोभावो विधिबुद्धेस्तु गोचरः प्रथमं परः ॥142॥</p>
<p>तस्मात् प्रध्वंस्तभेदादि सदित्येवावगम्यते ।</p>
<p>अस्त्यभावोस्ति च ध्वंसो देहाभावश्च भस्मता ॥143॥</p>
<p>इत्यादि युज्यते सर्वं प्रत्यक्षादिप्रमाणतः ।</p>
<p>अन्योन्याभावभेदी च पृथक्त्वं च पृथक् पृथक् ॥144॥</p>
<p>यत्कल्पयन्ति तच्चैव कल्पनागौरवाद्गतम् ।</p>
<p>पर्यायत्वेन ते शब्दा ज्ञायन्ते सर्व एव हि ॥145॥</p>
<p>भेदस्य तु स्वरूपत्वे ये वदन्ति च शून्यताम् ।</p>
<p>अद्भुतास्ते यतोन्यस्य प्रतियोगित्वमिष्यते ॥146॥</p>
<p>प्रतियोगिनो हि भेदोयं न तु स्वस्मात् कथञ्चन ।</p>
<p>विभागेनाल्पतैव स्यात् कुत एव च शून्यता ॥147॥</p>
<p>न शून्यानां हि संयोगाद्भावो वस्तुन इष्यते ।</p>
<p>विदारणार्थो धातुश्च विभागगुणवाचकः ॥148॥</p>
<p>अविदारणेपि ह्यास्यस्य भिन्नावोष्ठौ तु तस्य च ।</p>
<p>अत उन्मत्तवाक्यत्वान्मायावादो ह्युपेक्षितः ॥149॥</p>
<p>न चामन्दसदानन्दस्यन्द्यनन्तगुणार्णवः ।</p>
<p>ईश्वरोष्टगुणत्वेन प्रमेयोप्रमित्वतः ॥150॥</p>
<p>मय्यनन्तगुणेनन्त गुणतोनन्तविग्रहे ।</p>
<p>अनन्तगुणमाहात्म्यशक्तिज्ञानमहार्णवः ॥151॥</p>
<p>नारायणः परोशेषचेतनेभ्यः परं पदम् ।</p>
<p>इत्यादिवेदतद्वाक्यैरनन्तैश्चावसीयते ॥152॥</p>
<p>अनन्तगुणता विष्णोः कथमेव ह्यपोद्यते ।</p>
<p>यद्यनन्तविशेषाश्च तज्ज्ञानादेर्निवारितः ॥153॥</p>
<p>कथं तत्तद्विषयता सार्वज्ञार्थं विधीयते ।</p>
<p>औपाधिकविशेषस्तु पूर्वमेव निराकृतः ॥154॥</p>
<p>स्वप्रकाशत्वमपि तु यैर्ज्ञानस्य निवारितम् ।</p>
<p>कथं सर्वज्ञता तस्य स्वज्ञानाधिगमं विना ॥155॥</p>
<p>ज्ञानं विश्वधिगं त्वेकं तज्ज्ञानविषयं परम् ।</p>
<p>इति ज्ञानद्वयेनैव सर्ववित् परमेश्वरः ॥156॥</p>
<p>इति चेदेष एवार्थस्तज्ज्ञानावसितो यदि ।</p>
<p>स्वप्रकाशत्वमेव स्याज्ज्ञानं ह्येतद्विशेषणम् ॥157॥</p>
<p>ज्ञानान्तरेण चेदत्र भवेदेवानवस्थितिः ।</p>
<p>स्वप्रकाशत्वमेतस्माद्दुर्निवारं समापतेत् ॥158॥</p>
<p>सुखवान् दुःखवांश्च स्यादिति व्याप्तिश्च नो भवेत् ।</p>
<p>निर्दुःखत्वं महानन्दः श्रुत्यैवेशस्य भण्यते ॥159॥</p>
<p>योशनायापिपासे च शोकादींश्चातिवर्तते ।</p>
<p>आनन्दं ब्रह्मणो विद्वान् विपाप्मेत्यादिका च सा ॥160॥</p>
<p>ईश्वरस्य तथेष्टत्वं दुःखित्वोपाधिरित्यपि ।</p>
<p>उक्ते किमुत्तरं ब्रूयात् श्रुत्यनादरतत्परः ॥161॥</p>
<p>न चात्मदुःखितेच्छा स्यादत एतन्निवार्यते ।</p>
<p>सहदर्शनमात्रेण श्रुतीनामपलापकः ॥162॥</p>
<p>यज्ञादेरपि पापस्य हेतुत्वं हिंसया युतेः ।</p>
<p>नानुमाति कथं तत्र यद्युपाधिर्निषिद्धता ॥163॥</p>
<p>अदुःखित्वेन चानुक्तिः कथं नोपाधितां व्रजेत् ।</p>
<p>अदुःखमितरत् सर्वं जीवा एव तु दुःखिनः ॥164॥</p>
<p>तेषां दुःखप्रहाणाय श्रुतिरेषा प्रवर्तते ।</p>
<p>इति श्रुतिर्हि परमा श्रुत्युक्तिर्यदि कारणम् ॥165॥</p>
<p>किं कार्यमनुमानेन गलस्तनसमेन हि ।</p>
<p>अनुमानेन यद्यर्थः श्रुतिदृष्टोप्यपोद्यते ॥166॥</p>
<p>पूर्वोक्तेन प्रकारेण नेश्वरो धर्म एव च ।</p>
<p>स्यात् तत्फलं च तेनात्र श्रुतिरेव प्रमा भवेत् ॥167॥</p>
<p>ईशस्यानुमया सिद्धेः श्रुतिर्धर्मिप्रमा भवेत् ।</p>
<p>तया सर्वगुणैः पूर्ण उक्त ईशो यतस्ततः ॥168॥</p>
<p>अनानन्दानुमानस्य धर्मिग्राहिविरोधतः ।</p>
<p>न प्रमाणं भवेत् तस्मान्नानुमात्रोपयोगिनी ॥169॥</p>
<p>नित्येच्छत्वात् परेशस्य परमाणुसदात्वतः ।</p>
<p>अदृष्टकालयोश्चैव भावात् कार्यं सदा भवेत् ॥170॥</p>
<p>न हि कालविभेदोस्ति तत्पक्षेस्मन्मते हरेः ।</p>
<p>विशेषकाल एवैतत्सृष्ट्यादीच्छा सदातना ॥171॥</p>
<p>विशेषाश्चैव कालस्य हरेरिच्छावशाः सदा ।</p>
<p>सर्वे निमेषा इति हि श्रुतिरेवाह सादरम् ॥172॥</p>
<p>उदीरयति कालाख्यां शक्तिमित्यस्य वागपि ।</p>
<p>कालस्य कालगत्वेन न विरोधोपि कश्चन ॥173॥</p>
<p>असङ्ख्यातविशेषत्वादिच्छाया अपि सर्वदा ।</p>
<p>ईशो देशश्च कालश्च स्वगता एव सर्वदा ॥174॥</p>
<p>ईशाधीनो च तौ नित्यं तदाधारौ च तद्गतौ ।</p>
<p>इति श्रुतिरपि प्राह काले स्वोद्दिष्ट एव तु ॥175॥</p>
<p>तत्कालसृष्टिमेवातो वाञ्छतीशः सदैव हि ।</p>
<p>स्यात् कालः स तदैवेति कालस्य स्वगतत्वतः ॥176॥</p>
<p>स्वभावादेव हीच्छैषा देवस्यैष इति श्रुतेः ।</p>
<p>स्वभावोपि परेशेच्छावश इत्युदितः पुरा ॥177॥</p>
<p>नित्या अनित्याश्च ततस्तदधीना इति श्रुतिः ।</p>
<p>रूपस्पर्शादिहेतुभ्यः परमाणोरनित्यता ॥178॥</p>
<p>अनुमेया श्रुतीनां च विरुद्धत्वान्न तन्मतम् ।</p>
<p>उपादेयमतश्चायमविरुद्धः समन्वयः ॥179॥</p>
<h3 id="समदयधकरण">समुदायाधिकरणं</h3>
<p>वैभाषिकाश्च सौत्रान्ताः स्वरसक्षणिकं जगत् ।</p>
<p>अणूनां समुदायं च कालकर्मनिमित्ततः ॥180॥</p>
<p>उत्पत्तिकाले युक्तानामात्मानं च क्षणस्थितिम् ।</p>
<p>नित्यं सन्तानमेतेषां पञ्चस्कन्धात्मना स्थितम् ॥181॥</p>
<p>संस्काररूपविज्ञानसंज्ञादुःखात्मना स्थितिः ।</p>
<p>दुःखाभावं सुखं चाहुररूपज्ञानसन्ततिम् ॥182॥</p>
<p>मोक्षं स समुदायो हि नैकस्मादेव युज्यते ।</p>
<p>नोभयोश्चोभयत्वं यत्समुदायव्यपेक्षया ॥183॥</p>
<p>अतोन्योन्याश्रयत्वेन समुदायो न युज्यते ।</p>
<p>अन्योन्यापेक्षया पुंसः समुदायत्ववेदनम् ॥184॥</p>
<p>स्यात् तत्सदातनत्वेपि तच्च सामीप्यहेतुकम् ।</p>
<p>इति चेत् कार्यसम्भूतिमात्रव्यापृतिकारणम् ॥185॥</p>
<p>न तु कार्यविशेषेषु व्यापृतं कारणं भवेत् ।</p>
<p>अतोर्थेन्द्रियसंयोगिरूपकारणतात्मनः ॥186॥</p>
<p>संयोगिरूपराहित्यान्नैव तज्ज्ञानतापि हि ।</p>
<p>विशेषकार्यजनकं यदि कारणमिष्यते ॥187॥</p>
<p>कुतः समानरूपत्वं कार्याणामपि सर्वशः ।</p>
<p>अतोनियत्या यत्किञ्चिद्यस्य कस्यापि कारणम् ॥188॥</p>
<p>अदृष्टमपि तस्यैव विशेषापादकं कुतः ।</p>
<p>यस्य कस्यापि यत्किञ्चिद्विशेषमुपपादयेत् ॥189॥</p>
<p>कार्यं च कारणं चैव यत्किञ्चिद्यस्य कस्यचित् ।</p>
<p>भवेन्नियामकाभावादिदमस्यैव कारणम् ॥190॥</p>
<p>इति नित्यविनाशित्वे केन मानेन गम्यते ।</p>
<p>इदं न जायतेमुष्मादित्यत्रापि न कारणम् ॥191॥</p>
<p>विनाशोत्पत्तयश्चैव न दृश्यन्ते सदातनाः ।</p>
<p>दृश्यते प्रत्यभिज्ञातः स्थिरत्वं सर्ववस्तुषु ॥192॥</p>
<p>फलादीनां विशेषेण सर्वत्राप्यनुमीयते ।</p>
<p>सत्त्वेन क्षणिकत्वं चेदाकाशस्याविशेषतः ॥193॥</p>
<p>अविशेषोखलिस्यापि सत्त्वात् किं नानुमीयते ।</p>
<p>यद्याकाशस्य सत्त्वं न कुत एव नरादिषु ॥194॥</p>
<p>सधर्मिप्रतियोगित्वमभावस्य नियामकम् ।</p>
<p>तौ विना न ह्यभावश्च क्वचिद् दृष्टः कदाचन ॥195॥</p>
<p>अधर्मिप्रतियोगित्वमाकाशस्यावगम्यते ।</p>
<p>स्वीकारत्यागतोदृष्टदृष्टयोः सर्ववस्तुषु ॥196॥</p>
<p>गुणानुन्मत्त एवासौ विदधात्यधिकं पुनः ।</p>
<p>उत्तरोत्पत्तिमात्रेण विनाशात् पूर्ववस्तुनः ॥197॥</p>
<p>न संस्कारार्पकत्वं च युज्यते कस्यचिन्क्वचित् ।</p>
<p>अतो ज्ञातं मयेत्यादि न ज्ञेयमनुमा कुतः ॥198॥</p>
<p>एकत्वमनुभूतिस्थं त्यक्त्वा निर्मानिका भिदा ।</p>
<p>कुत आत्मादिकेषु स्याद् बल्येनानुभवो यतः ॥199॥</p>
<p>कार्यकारणयोश्चैककालीनत्वं विना कथम् ।</p>
<p>पूर्वसंस्कारयोगी स्यादुत्तरो नियमेन च ॥200॥</p>
<p>सम्बद्धा एव संस्कारमन्यत्रादधतेखिलाः ।</p>
<p>असम्बद्धः कथं पूर्वम् उत्तरे वासनाकरः ॥201॥</p>
<p>एककालतया योगं विना संस्कारतः कथम् ।</p>
<p>क्षणमात्रमवस्थानं स्वीकृतं सर्ववस्तुषु ॥202॥</p>
<p>पूर्वमध्यापरकलारहितः क्षण इष्यते ।</p>
<p>पूर्वभावभवं कार्यमुत तन्नाशसम्भवम् ॥203॥</p>
<p>यौगपद्यं सति भवेदुत्पाद्यानामशेषतः ।</p>
<p>विनाशे चेन्न तत्कार्यं कार्योत्पत्तौ च का प्रमा ॥204॥</p>
<p>अभेदेपि विशेषेण देहदीपफलादिषु ।</p>
<p>विशेषदर्शनं युक्तमस्माकमनुभूतितः ॥205॥</p>
<p>विशेषदर्शनं मानं यदि न स्थैर्यदृक् कुतः ।</p>
<p>दिक्सुखे च स्वदृष्टान्ताद्भावो सच्चेत् क्वचिद्भवेत् ॥206॥</p>
<p>विश्वं प्रत्यक्षगं त्यक्त्वा तयोर्योनुमितं वदेत् ।</p>
<p>मायावादिवदेवासावुपेक्ष्यो भूतिमिच्छता ॥207॥</p>
<p>सर्वप्रमाणसिद्धं यद्बुद्धेर्भेदेन सर्वदा ।</p>
<p>कथं नु तस्य बुद्धित्वं विश्वमन्यच्च किम्प्रमम् ॥208॥</p>
<p>सर्वलोको बिभेत्यञ्जो यस्मादनुभवात् सदा ।</p>
<p>तस्यापलापिनः किं न निष्प्रमाणकवादिनः ॥209॥</p>
<p>सोहं तदिदमेवाहं सुखी सद्गगनं दिशः ।</p>
<p>सत्या इत्याद्यनुभवः सदा तत्प्रतिपक्षगाः ॥210॥</p>
<p>अतो निर्मानमखलिप्रमाणप्रतिपक्षगम् ।</p>
<p>दुर्मतं कोनुगृह्णीयाद्विनासुरततिं क्वचित् ॥211॥</p>
<h3 id="असदधकरणम-1">असदधिकरणम्</h3>
<p>अपरः शून्यमखिलं मनोवाचामगोचरम् ।</p>
<p>निर्विशेषं स्वयम्भातं निर्लेपमजरामरम् ॥212॥</p>
<p>अशेषदोषरहितमनन्तं देशकालतः ।</p>
<p>वस्तुतश्च तदस्मीति नित्योपासापरोक्षितम् ॥213॥</p>
<p>रागादिदोषरहितं तद्भावं योगिनं नयेत् ।</p>
<p>तस्यैवानादिसंवृत्या नानाभेदात्मकं जगत् ॥214॥</p>
<p>सदिवाभाति सत्यत्वं सांवृतं तस्य चेष्यते ।</p>
<p>पारमार्थिकसत्त्वं तु शून्यादन्यस्य न क्वचित् ॥215॥</p>
<p>सांवृतेनैव सत्वेन व्यवहारोखलि भवेत् ।</p>
<p>शून्यात् संवृतियोगेन विश्वमेतत् प्रवर्तते ॥216॥</p>
<p>सृष्टिकाले पुनश्चान्ते स्तिमितं शून्यतां व्रजेत् ।</p>
<p>इति ब्रूते तमुद्दिश्य जगाद जगतां गुरुः ॥217॥</p>
<p>नासतो जगतो भावो न हि दृष्टासतो जनिः ।</p>
<p>सतः क्वचित् प्रमाणं च दृष्टिरेवाखिलाद्वरम् ॥218॥</p>
<p>यद्येवं सप्तमरसान्मधुरादिव पीनता ।</p>
<p>भवेज्जनस्य मार्जारशृङ्गं गोरिव घातकम् ॥219॥</p>
<p>कार्यार्थी कारणं सच्च नोपादद्यात् कथञ्चन ।</p>
<p>न प्रवर्तेत चेष्टाय शून्यादेवेष्टसम्भवात् ॥220॥</p>
<p>देशकालादिनियमो न हि शून्यात् सतो भवेत् ।</p>
<p>पुरुषेच्छानुसारेण यदि किञ्चित् प्रजायते ॥221॥</p>
<p>किं नानुमीयते तद्वद्वस्तुत्वात् पुरुषोद्भवः ।</p>
<p>सर्वस्यापि न चाभावो विश्वं सदिति गम्यते ॥222॥</p>
<p>यतोनुभवविरोधे तु वचनं वादिनः कुतः ।</p>
<p>स्वप्नभ्रान्तिवदेवेदं संवृत्यैवोपलभ्यते ॥223॥</p>
<p>यदि सत्वेन किञ्चात्र भ्रमो नैव निवर्तते ।</p>
<p>अनादेरस्य विश्वस्य निवृत्तिर्यदि चेष्यते ॥224॥</p>
<p>निवृत्तिश्च निवर्तेत तस्या भ्रान्तित्वसम्भवात् ।</p>
<p>दृष्टस्य भ्रान्तितो चेत् स्याददृष्टे न भ्रमः कुतः ॥225॥</p>
<p>गवामशृङ्गिभावेन न हि स्याच्छशशृङ्गिता ।</p>
<p>अस्माकं तु प्रमाणेन प्रसादादीश्वरस्य च ॥226॥</p>
<p>उक्तभङ्ग्यागमानां च प्रामाण्याद्युज्यतेखलिम् ।</p>
<p>दृश्यत्वाद्विमतं मिथ्या स्वप्नवच्चेदियं च मा ॥227॥</p>
<p>मिथ्या चेत् साध्यसिद्धिर्न व्यभिचारो न चेद्भवेत् ।</p>
<p>साधकत्मसत्यस्य साध्यं विप्रतिपत्तितः ॥228॥</p>
<p>तस्य चेत्यनवस्था स्यात् सत्त्वं चास्यानुभूतितः ।</p>
<p>अनुभूतिविरोधेन मिथ्यात्वे मा न काचन ॥229॥</p>
<p>अतीतानागतौ कालावपि नः साक्षिगोचरौ ।</p>
<p>तत्सम्बन्धितया सत्त्वमपि दृष्टस्य साक्षिगम् ॥230॥</p>
<p>दृढदृष्टं तु यद्दृष्टं दृष्टाभासस्ततोपरम् ।</p>
<p>भ्रान्तेः संवृतिसत्यस्य विशेषो व्यभिचारवान् ॥231॥</p>
<p>तेनाप्यङ्गीकृतः सम्यक् स नः सत्यत्वमेव हि ।</p>
<p>विज्ञानाद् व्यभिचारोस्य कदाचित् स्यादिति प्रमा ॥232॥</p>
<p>नैव दृष्टा प्रमा सा च न भवेत् स्वविरोधतः ।</p>
<p>भेदो विशेषधर्म्यादिग्रहणापेक्षया यदि ॥233॥</p>
<p>अन्योन्याश्रयताहेतोर्दुग्राह्या इति यन्न तत् ।</p>
<p>स्वरूपं वस्तुनो भेदः यन्न तस्य ग्रहेग्रहः ॥234॥</p>
<p>अन्यथास्यामुना भेद इति वक्तुं न शक्यते ।</p>
<p>अगृहीतो यदा भेदस्तदा स्वस्मादिति ग्रहः ॥235॥</p>
<p>स्यात् प्रतीतिविरोधाच्च न हि कश्चित् तथा वदेत् ।</p>
<p>धर्मित्वप्रतियोगित्वतद्भेदा युगपद्यदि ॥236॥</p>
<p>विशेषणं विशेष्यं च तद्भावश्चैव गृह्यते ।</p>
<p>को विरोधः स्वरूपेण गृहीतो भेद एव तु ॥237॥</p>
<p>अस्यामुष्मादिति पुनर्विशेषेणैव गृह्यते ।</p>
<p>किञ्च भेदः कथं ग्राह्य इति यः परिपृच्छति ॥238॥</p>
<p>धर्म्यादिभेदग्रहणात् तेनोक्तोन्योन्यसंश्रयः ।</p>
<p>अन्यत्वाग्रहणे प्रोक्तः कथमन्योन्यसंश्रयः ॥239॥</p>
<p>अन्यत्वं यदि सिद्धं स्यात् कथमन्योन्यसंश्रयः ।</p>
<p>एतादृशस्य वक्तारावुभौ जात्युत्तराकरौ ॥240॥</p>
<p>मायी माध्यमिकश्चैव तदुपेक्ष्यौ बुभूषुभिः ।</p>
<p>यच्छून्यवादिनः शून्यं तदेव ब्रह्म मायिनः ॥241॥</p>
<p>न हि लक्षणभेदोस्ति निर्विशेषत्वतस्तयोः ।</p>
<p>अनृतादिविरोधित्वमुभयोश्च स्वलक्षणम् ॥242॥</p>
<p>स्ववाक्याभावसंवादान्न कृत्यं प्रतिवादिनः ।</p>
<p>तत्पक्ष इति वैधर्म्यान्न स्वप्नादिवदित्यजः ॥243॥</p>
<p>अप्रयत्नान्निराचक्रे चेति दृष्टिविरुद्धताम् ।</p>
<p>निष्प्रमाणत्वमप्यस्य सूचयामास विश्वकृत् ॥244॥</p>
<h3 id="अनपलबधयधकरण">अनुपलब्ध्यधिकरणं</h3>
<p>ज्ञानमेवैकमखलिज्ञेयाकारं प्रभासते ।</p>
<p>तत्र सन्ततिभेदश्च स्वभेदो भेद एव च ॥245॥</p>
<p>कल्पिताः प्रतिभासान्ते नानासंवृतिभूमिषु ।</p>
<p>इत्येतदपि नो युक्तं न हि ज्ञानतया जगत् ॥246॥</p>
<p>भासतेनुभस्यैव विरुद्धत्वादपेशलम् ।</p>
<p>तन्मतं क्षणिकत्वाच्च ज्ञानस्य स्थिररूपतः ॥247॥</p>
<p>ज्ञेयस्योक्तप्रकारेण सर्वश्रुतिविरोधतः ।</p>
<p>अनुभूतिविरुद्धत्वादपि पक्षा इमेशिवाः ॥248॥</p>
<h3 id="नकसमननधकरणम">नैकस्मिन्नधिकरणम्</h3>
<p>आह क्षपणको विश्वं सदसद्द्वयमद्वयम् ।</p>
<p>द्वयाद्वयमतत्सर्वं सप्तभङ्गि सदातनम् ॥249॥</p>
<p>नैतत्पदार्थ एकस्मिन् युक्तं दृष्टिविरोधतः ।</p>
<p>भावाभावतया विश्वं येन रूपेण मीयते ॥250॥</p>
<p>तद्रूपमेव तदिति नियमः केन वार्यते ।</p>
<p>तत्तद्दोषनिवृत्यर्थं स्वीकृता तत्तदात्मता ॥251॥</p>
<p>यदि तैरखिलैर्दोषैर्लिप्यते चलदर्शनः ।</p>
<p>अतिहाय प्रमाणाप्तं नियमं सदसत्तया ॥252॥</p>
<p>अशेषमविरुद्धं च निर्मानं व्याहतं सदा ।</p>
<p>सर्वप्रकारं वदतो दृष्टहानिरमग्रहः ॥253॥</p>
<p>स्वव्याहतत्वमित्याद्या दोषाः सर्वे भवन्ति हि ।</p>
<p>वक्ति स्वप्रभमात्मानं देहमानं तदप्यलम् ॥254॥</p>
<p>दुष्टं नानाशरीरेषु प्रवेशादन्यथाभवात् ।</p>
<p>अन्यथाभावि यद्वस्तु तदनित्यमिति स्थितिः ॥255॥</p>
<p>तन्मते तदनित्यत्वं पुद्गलस्यानिवारितम् ।</p>
<p>नानित्यतास्मत्पक्षे तु चैतन्यादेर्विशेषिणः ॥256॥</p>
<p>लक्षणस्य निवृत्तौ तु स्यान्न तच्चेतने क्वचित् ।</p>
<p>ओतप्रोतात्मकत्वं तु पटे देहेङ्गसंस्थितिः ॥257॥</p>
<p>इत्यादलिक्षणस्यैव निवृत्तौ स्यादनित्यता ।</p>
<p>भौतिकं त्वेव रूपादि व्याप्तं नाशेन नो मते ॥258॥</p>
<p>नैवं तस्यान्यथाभावो यस्यानित्यत्वमीरितम् ।</p>
<p>रूपादियुक्तस्य तथा जगन्नाशित्वसिद्धये ॥259॥</p>
<p>व्याप्त्या तयान्यथाभावादात्मनोनित्यता भवेत् ।</p>
<p>नित्योर्ध्वगतिरप्येषा या मुक्तिरिति कथ्यते ॥260॥</p>
<p>अलोकाकाशमाप्तस्य कथं न विकृतिश्च सा ।</p>
<p>कीदृशश्चान्यथाभावो नाशहेतुतयेष्यते ॥261॥</p>
<p>संस्थानापगमश्चेत् स न हि भूसागरादिषु ।</p>
<p>यः कश्चिदन्यथाभावो यदि मुक्तिश्च तादृशी ॥262॥</p>
<p>देहमाने विकारः स्यादिति स्थास्नूननात्मनः ।</p>
<p>आह हस्त्यादिदेहेषु ह्यपि स्यादन्यथाभवः ॥263॥</p>
<p>अणुदेहस्य जीवस्य गजत्वे विकृतिर्हि या ।</p>
<p>देहव्याप्तौ विशेषः कस्तस्याः स्थास्नुतनौ च नुः ॥264॥</p>
<p>गीतात् पुष्पफलावाप्तिः स्पर्शात् कार्श्यं रसात् स्थितिः ।</p>
<p>अपि वृक्षस्य दृश्यन्त इति नानात्मता भवेत् ॥265॥</p>
<p>एवं चात्माकार्त्स्न्यमिति तत एवाह वेदवित् ।</p>
<h3 id="पतयरधकरण">पत्युरधिकरणं</h3>
<p>सर्वज्ञत्वादिकैः सर्वैर्गुणैर्युक्तं सदाशिवम् ॥266॥</p>
<p>जगद्विचित्ररचनाकर्तारं दोषवर्जितम् ।</p>
<p>आहुः पाशुपतास्तच्च बहुश्रुतिविरोधतः ॥267॥</p>
<p>नोपादेयं मतं ह्यस्य देवस्य स्तुहि गर्तगम् ।</p>
<p>उत्पिपेष शिरस्तस्य गृणीषे सत्पतिं पदम् ॥268॥</p>
<p>यद्विष्णोरुपमं हन्तुं रुद्रमाकृष्यते मया ।</p>
<p>धनुर्यं कामये तं तमुग्रं मा शिश्नदेवताः ॥269॥</p>
<p>घ्नञ्छिश्नदेवानेकोसावासीन्नारायणः परः ।</p>
<p>तस्माद्रुद्रः सम्प्रसादश्चाभूतां वैष्णवं मखम् ॥270॥</p>
<p>यज्ञेन यज्ञमयजन्ताबधन्न् पुरुषं पशुम् ।</p>
<p>यो भूतानामधिपती रुद्रस्तन्तिचरो वृषा ॥271॥</p>
<p>इत्यादिश्रुतिसामर्थ्यात् पारतन्त्र्यं जनिर्मृतिः ।</p>
<p>पराधीनपदप्राप्तिरज्ञत्वं प्रलयेभवः ॥272॥</p>
<p>प्रतीयन्ते सदोषत्वान्नेशः पशुपतिस्ततः ।</p>
<p>अशरीरत्वतस्तस्य सम्बन्धो जगता क्वचित् ॥273॥</p>
<p>कर्तृत्वेन न युज्येत देहिनो ज्ञानदृष्टितः ।</p>
<p>न च देहादिवद्विश्वमस्य स्याद्भोगसम्भवात् ॥274॥</p>
<p>अधिष्ठाने स्थितः कर्ता कार्यं कुर्वन् प्रतीयते ।</p>
<p>नास्याधिष्ठानयोगोस्ति भूतानां प्रलये तदा ॥275॥</p>
<p>अदेहश्चेदसर्वज्ञः शिलाकाष्ठादिवत् सदा ।</p>
<p>देही चेदन्तवानेव यज्ञदत्तनिदर्शनात् ॥276॥</p>
<p>न चैतदखिलं विष्णौश्रुतिप्रामाण्यगौरवात् ।</p>
<p>मनोबुद्ध्यङ्गितां विष्णोर्लक्षयामो य एव सः ॥277॥</p>
<p>स एव देहो विज्ञानमैश्वर्यं शक्तिरूर्जिता ।</p>
<p>देहो विष्णोर्न ते विष्णो वासुदेवोग्रतो भवेत् ॥278॥</p>
<p>एको नारायण आसीन्न ब्रह्मा न च शङ्करः ।</p>
<p>अजस्य नाभावध्येकमर्पितं मात्रया परः ॥279॥</p>
<p>सद्देहः सुखगन्धश्च ज्ञानभाः सत्पराक्रमः ।</p>
<p>ज्ञानज्ञानः सुखसुखः स विष्णुः परमोक्षरः ॥280॥</p>
<p>आनन्द एक एवाग्र आसीन्नारायणः प्रभुः ।</p>
<p>प्रियं तस्य शिरो मोदप्रमोदौ च भुजौ हरेः ॥281॥</p>
<p>आनन्दो मध्यतो ब्रह्म पुच्छं नान्यदभूत् क्वचित् ।</p>
<p>मनसोस्याभवद्ब्रह्मा ललाटादपि शङ्करः ॥282॥</p>
<p>पक्षयोर्गरुडः शेषो मुखादास सरस्वती ।</p>
<p>सहस्रशीर्षा पुरुषः सहस्राक्षः सहस्रपात् ॥283॥</p>
<p>इत्यादिश्रुतिसन्दर्भबलान्नित्यगुणात्मनः ।</p>
<p>विष्णोर्देहाज्जगत्सर्वमाविरासीदितीर्यते ॥284॥</p>
<p>मानवत्वाद्विरोधः को नामानं क्वचिदिष्यते ।</p>
<p>अविरोधो विरोधश्च मानेनैव हि गम्यते ॥285॥</p>
<p>अत उक्तं समस्तं च वासुदेवस्य युज्यते ।</p>
<p>शिवादिनामयुक्ताश्च श्रुतयो विष्णुवाचकाः ॥286॥</p>
<p>नामानि सर्वाणि च यमेको यो देवानामधाः ।</p>
<p>विष्णुनामानि नान्यस्य सर्वनामा हरिः स्वयम् ॥287॥</p>
<p>न नारायणनामानि तदन्येष्वपरे हरौ ।</p>
<p>इत्यादिश्रुतयस्तत्र मानं चोक्तः समन्वयः ॥288॥</p>
<p>पुराणानि पुराणाद्यैर्विरुद्धत्वान्न तत्प्रमा ।</p>
<p>तद्विरुद्धेषु नो मानं पूर्वापरविरोधतः ॥289॥</p>
<p>समब्राह्मविरोधाच्च नियमाद्वैष्णवेष्वपि ।</p>
<p>मोहार्थमुक्तितश्चैव विष्णुरेको गुणार्णवः ॥290॥</p>
<p>स्कन्दसूर्यगणेशादिमतानि न्यायतोमुतः ।</p>
<p>निराकृतान्यशेषेण सिद्धान्तस्याविशेषतः ॥291॥</p>
<h3 id="उतपततयधकरण">उत्पत्त्यधिकरणं</h3>
<p>निराकृतौ विशेषस्य भावाच्छक्तिमतं पृथक् ।</p>
<p>दूष्यते महती देवी ह्रीङ्कारी सर्वकारणम् ॥292॥</p>
<p>त्रिपुरा भैरवीत्यादिनामभिः साभिधीयते ।</p>
<p>तस्याः सदाशिवाद्याश्च जायन्ते देवमानवाः ॥293॥</p>
<p>भूतभौतिकमप्येतदिति तन्नोपपद्यते ।</p>
<p>दृष्टा पुम्भ्यः सदा सृष्टिः स्त्रीपुम्भ्यो वा विशेषतः ॥294॥</p>
<p>केवलाभ्यो न हि स्त्रीभ्यस्तत उत्पत्त्यसम्भवात् ।</p>
<p>नार्च्यं महावाममतं वामैरन्यैरुदीर्यते ॥295॥</p>
<p>शिवोपसर्जना शक्तिः ससर्जेदं समन्ततः ।</p>
<p>इति तच्चोपपन्नं न शिवस्याकरणत्वतः ॥296॥</p>
<p>अदेहत्वादपि ह्यन्ये ब्रूयुः सर्वज्ञमीश्वरम् ।</p>
<p>अणुवामा न तद्युक्तमीशवादप्रवेशनात् ॥297॥</p>
<p>सार्वज्ञादिगुणैर्युक्तं गुरुकल्पनया द्वयम् ।</p>
<p>न युज्यते ह्यतस्त्वीश एक एव प्रयोजकः ॥298॥</p>
<p>उक्तदोषस्च तत्पक्ष इति नैवात्र दूष्यते ।</p>
<p>श्रुतिस्मृतीतिहासानां सामस्त्येन विरोधतः ॥299॥</p>
<p>सतां जुगुप्सितत्वाच्च नाङ्गीकार्यं हि तन्मतम् ।</p>
<p>पञ्चरात्रनिषेधार्थमेतान्याचक्षते यदि ॥300॥</p>
<p>सूत्राण्यतिविरुद्धं तद्यत आह स भारते ।</p>
<p>पञ्चरात्रस्य कृत्स्नस्य वक्ता नारायणः स्वयम् ॥301॥</p>
<p>ज्ञानेष्वेतेषु राजेन्द्र सर्वेष्वेतद्विशिष्यते ।</p>
<p>पञ्चरात्रविदो ये तु यथाक्रमपरा नृप ॥302॥</p>
<p>एकान्तभावोपगता वासुदेवं विशन्ति ते ।</p>
<p>इति गीता च तच्छास्रसङ्क्षेप इति हीरितम् ॥303॥</p>
<p>वेदेन पञ्चरात्रेण भक्त्या यज्ञेन चैव हि ।</p>
<p>दृश्योहं नान्यथा दृश्यो वर्षकोटिशतैरपि ॥304॥</p>
<p>इति वाराहवचनं श्लोका इति वचः श्रुतौ ।</p>
<p>वेदैश्च पञ्चरात्रैश्च ध्येयो नारायणः परः ॥305॥</p>
<p>पञ्चरात्रं च वेदाश्च विद्यैकैव द्विधेयते ।</p>
<p>इत्यादिवेदवचनैः पञ्चरात्रमपोद्यते ॥306॥</p>
<p>कथमेवात्र दोषः क उत्पत्तिर्ज्ञोत इत्यपि ।</p>
<p>इहैवोक्ता न चाभूतभावस्तत्रापि कथ्यते ॥307॥</p>
<p>अनादिकर्मणा बद्धो जीवः संसारमण्डले ।</p>
<p>वासुदेवेच्छया नित्यं भ्रमतीति हि तद्वचः ॥308॥</p>
<p>न हि संसारसादित्वं पञ्चरात्रोदितं क्वचित् ।</p>
<p>जीवाभिमानिशेषस्य नाम्ना सङ्कर्षणस्य तु ॥309॥</p>
<p>वासुदेवाज्जनिः प्रोक्ता प्रद्युम्नस्य ततस्तथा ।</p>
<p>मनोभिमानिनः कामस्यैवं साक्षाद्धरेः क्वचित् ॥310॥</p>
<p>सङ्कर्षणादिनाम्नैव नित्याचिन्त्योरुशक्तितः ।</p>
<p>व्यूह उक्तोन्यथानूद्य कथं दुष्टत्वमुच्यते ॥311॥</p>
<p>यदि विद्याच्चतुर्वेदानितिवद्वेदपूरणम् ।</p>
<p>पञ्चरात्रादिति कुतो द्वेषः शाण्डिल्यवर्तने ॥312॥</p>
<p>अतः परमशास्त्रोरुद्वेषादुदितमासुरैः ।</p>
<p>दूषणं पञ्चरात्रस्य वीक्षायामपि न क्षमम् ॥313॥</p>
<p>अतोशेषजगद्धाता निर्दोषोरुगुणार्णवः ।</p>
<p>नारायणः श्रुतिगणतात्पर्यादवसीयते ॥314॥</p>
<p>अन्धन्तमः प्रविशन्ति ये त्वविद्यामुपासते ।</p>
<p>ततो भूय इवायान्ति एतस्या नैव निन्दकाः ॥315॥</p>
<p>ततो विद्यामविद्यां च यो जानात्युभयं सह ।</p>
<p>दोषज्ञानादतीत्यैतां विद्ययामृतमश्नुते ॥316॥</p>
<p>इति श्रीमदानन्दतीर्थभगवत्पादाचार्यविरचिते ब्रह्मसूत्रानुव्याख्याने द्वितीयाध्यायस्य द्वितीयः पादः ॥</p>

  </div>
</article>


        

        



    <aside class="card border noPrint" id="section-tree-item-tattvam_madhvaH_anu-vyAkhyAnam_01_mUlam_02_dvitIyAdhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/mAdhvam/tattvam/madhvaH/anu-vyAkhyAnam/01_mUlam/02_dvitIyAdhyAyaH/">०२ द्वितीयाध्यायः </a>
            <a data-toggle="collapse" href="#section-tree-item-body-tattvam_madhvaH_anu-vyAkhyAnam_01_mUlam_02_dvitIyAdhyAyaH_md" role="button" aria-expanded="false" aria-controls="section-tree-item-body-tattvam_madhvaH_anu-vyAkhyAnam_01_mUlam_02_dvitIyAdhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-tattvam_madhvaH_anu-vyAkhyAnam_01_mUlam_02_dvitIyAdhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०२ द्वितीयाध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/mAdhvam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/mAdhvam/actions/workflows/build.yml"><img src="https://github.com/vishvAsa/mAdhvam/actions/workflows/build.yml/badge.svg"> Built </a> on 2025 Aug 25 05:45:29 UTC. (<a href="http://google.com/search?q=05%3a45%3a29%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
