<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०३ on माध्व-मते विश्वासटिप्पन्यः</title>
    <link>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/03/</link>
    <description>Recent content in &#43;०३ on माध्व-मते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mAdhvam/tattvam/madhvaH/anu-vyAkhyAnam/mUlam/03/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/03/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/03/01/</guid>
      <description>&lt;p&gt;तृतीयाध्यायस्य प्रथमः पादः&lt;br&gt;&#xA;स्वाभाविकान्यथानामसहभावान्ययोक्तयः । अविशेषविशेषौ च सहभाIो विमिश्रता ॥1॥&lt;br&gt;&#xA;विरुद्धोक्तिः सहस्थानं वैयर्थ्यं चान्यथागतिः । युक्तयः पूर्वपक्षस्य गुणाधिक्यर्थतो भवौ ॥2॥&lt;br&gt;&#xA;उपपत्तिद्विरूपत्वमाधिक्यमनुरूपता । योग्यता बलवत्त्वं च विभागः कारणाभवः ।&lt;br&gt;&#xA;क्लृप्तिरन्या गतिश्चैव सिद्धान्तस्यैव साधकाः ॥3॥&lt;br&gt;&#xA;बीजपूरुषयोनीनां सङ्गातिनियमोज्झितिम् । अथशब्देन भगवानाह कारणतश्च ताम् ॥4॥&lt;br&gt;&#xA;इति श्रीमदानन्दतीर्थभगवत्पादाचार्यविरचिते ब्रह्मसूत्रानुव्याख्याने तृतीयाध्यायस्य प्रथमः पादः ॥&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/03/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/03/02/</guid>
      <description>&lt;p&gt;तृतीयाध्यायस्य द्वितीयः पादः&lt;br&gt;&#xA;पश्चाददृष्ट्यविज्ञानकालदुःखपृथग्भवाः । स्थानभेदो विरुद्धत्वं न्यायसाम्यं स्वतो भवः ॥1॥&lt;br&gt;&#xA;गुणसाम्यमयोगश्च तर्कबाधो वलिोमता । नानाभावः प्रलोभश्च युक्तयः पूर्वपक्षगाः ॥2॥&lt;br&gt;&#xA;अशक्यकर्तृताशक्तिः स्वतोबोधस्तदेव च । अमानक्लृप्तिसन्मानव्यवस्थात्यल्पताभवाः ॥3॥&lt;br&gt;&#xA;विशेषदृष्टिवाक्ये च पुंशक्तिः सुनिर्दशनम् । अलौकिकत्वमाधिक्यं स्वातन्त्र्यं निर्णयप्रमाः ॥4॥&lt;br&gt;&#xA;॥ सन्ध्याधिकरणम् ॥&lt;br&gt;&#xA;वासनाः सर्ववस्तूनामनाद्यनुभवागताः । सन्त्येवाशेषजीवानामनादिमनसि स्थिताः ॥5॥&lt;br&gt;&#xA;त्रिगुणात्मकं मनोस्त्येव यावन्मुक्तिः सदातनम् । तत्रैवाशेषसंस्काराः सञ्चीयन्ते सदैव च ॥6।।&lt;br&gt;&#xA;सूक्ष्मत्वेन लये सच्च प्राकृतैरुपचीयते । सृष्टिकाले यदा तन्न कुतः संसारसंस्थितिः ।।7।।&lt;br&gt;&#xA;संस्कारैर्भगवानेव सृष्ट्वा नानाविधं जगत् । स्वप्नकाले दर्शयति भ्रान्तिर्जाग्रत्वमेव हि ।।8।।&lt;br&gt;&#xA;अदृष्टे चाश्रुते भावे न भाव उपजायते । अदृष्टादश्रुताद्भावान्न भाव उपजायते ।।9।।&lt;br&gt;&#xA;इति श्रुतिपुराणोक्तिरनादित्वात्तु युज्यते । कदाचिद्दर्शनायोग्यं यत्तत्रापि विभागतः ।।10।।&lt;br&gt;&#xA;दृष्टं सामानाधिकरणं दृश्यतेत्र स च भ्रमः । वासनामात्रमूलत्वाज्जाग्रद्वत् स्पष्टता न च ।।11।।&lt;br&gt;&#xA;भेदोभेदोथवा द्वन्द्वमिति प्रश्नो न युज्यते । द्रष्टुः स्वप्नस्य दृष्टत्वाद्भेदस्यैवाखिलैर्जनैः ।।12।।&lt;br&gt;&#xA;प्रश्नदोषा हि चत्वारः स्वव्याहतिरसङ्गतिः । सिद्धार्थता च वैफल्यं न तैः स्यात् तत्त्वनिर्णयः ।।13।।&lt;br&gt;&#xA;तत्त्वनिर्णयवैलोम्यं तु कथावसितिकारणम् । परिहारेपि सिद्धत्वं दूषणं प्रतिवादिनः ।।14।।&lt;br&gt;&#xA;प्रतिज्ञायां तदन्यस्य सिद्धतैव हि साधिका । आश्रयव्याश्रयासिद्धी साध्यासिद्धिश्च दूषणम् ।।15।।&lt;br&gt;&#xA;केषाञ्चिन्न च ते दोषा व्याप्तौ सत्यां कथञ्चन । दोषो व्याहतिरेवास्ति नृशृङ्गस्तित्वसाधने ।।16।।&lt;br&gt;&#xA;यत्र व्याहतता नास्ति कोतिसङ्गोस्य साधने । प्रत्यक्षागममूलास्तु न्यायाः सर्वे भवन्ति हि ।।17।।&lt;br&gt;&#xA;न्यायाभासा अमूलाः स्युः न्यायस्यान्यस्य तौ पुनः । अदृष्टे व्यभिचारे तु साधकं तदिति स्फुटम् ।।18।।&lt;br&gt;&#xA;ज्ञायते साक्षिणैवाद्धा मानबाधे तु तद्भवेत् । यत्साक्षिणैव मानत्वं मानानामवसीयते ।।20।।&lt;br&gt;&#xA;अमानस्य तु मानत्वं मानसत्वाचलं भवेत् । उत्सर्गतोपि यत्प्राप्तमपवादविवर्जितम् ।।21।।&lt;br&gt;&#xA;व्यभिचार्यपवादेन मानमेव भविष्यति । अतो हि भोजनादीनामिष्टसाधनतानुमा ।।22।।&lt;br&gt;&#xA;मानं व्यवहृतौ नित्यं व्यभिचारो हि तत्र च । व्याप्तत्वे व्याश्रयत्वं तु कथमेव हि दूषणम् ।।23।।&lt;br&gt;&#xA;रोहिण्युदय आसन्नः कृत्तिकाभ्युदिता यतः । इत्युक्ते साधनं नो किं न ह्याज्ञैवात्र साधिका ।।24।।&lt;br&gt;&#xA;अन्यत् सदसतोर्विश्वमिति च व्याहतेरमा । असिद्धसाधने दोषः को व्याप्तिर्यदि विद्यते ।।25।।&lt;br&gt;&#xA;व्याप्तिश्च व्यतिरेकेण तत्र तैश्चावगम्यते । अप्रसिद्धस्य साध्यस्य साधकत्वं यदेष्यते ।।26।।&lt;br&gt;&#xA;लिङ्गस्योक्तौ विशेषोयं केन मानेन गम्यते । साधनं परमाण्वादेर्यदासिद्धस्य चेष्यते ।।27।।&lt;br&gt;&#xA;यथानुभवमेवैतन्नाङ्गीकार्यं कुतस्तदा । यत्र नातिप्रसङ्गोस्ति मानं न च विपर्यये ।।28।।&lt;br&gt;&#xA;क्लिष्टकल्पनयैवात्र साध्यमित्यतिदुर्वचः । परिशेषो मिथःसिद्धिचक्रकास्वाश्रयादयः ।।29।।&lt;br&gt;&#xA;असिद्धसाधकत्वेन पञ्चावयवता विना । अङ्गीकार्या समस्तैस्तन्नियमः किं निबन्धनः ।।30।।&lt;br&gt;&#xA;सिद्धसाधनता च न कथावसितिर्भवेत् । व्यभिचारो हेत्वसिद्धिरेकपक्षेपि दूषणम् ।।31।।&lt;br&gt;&#xA;साध्यसाधनवैकल्यं दृष्टान्तस्य विशेषणे । वैय्यर्थ्यमेकासिद्धौ च विशिष्टासिद्धिरेव हि ।।32।।&lt;br&gt;&#xA;अप्रयोजनता तत्र प्रथमप्रश्नदूषणम् । सिद्धप्रश्नादिकं यत् तदाधिक्यान्तर्गतं भवेत् ।।33।।&lt;br&gt;&#xA;अर्थापत्त्युपमाभावा अनुमानान्तर्गताः क्वचित् । प्रत्यक्षान्तर्गतोभावः सुखादेर्नियमेेन च ।।34।।&lt;br&gt;&#xA;अन्यत्र झटिति प्राप्ताः प्रारम्भाद्याश्च युक्तयः । आगमार्थावसित्यर्था नियतव्याप्तयोखिलाः ।।35।।&lt;br&gt;&#xA;वाक्यं प्रकरणं स्थानं समाख्या च तथाविधाः । कुरुपाण्डववत् तेषामुपपत्तेः पृथग्वचः ।।36।।&lt;br&gt;&#xA;स्वन्यायैः साधनं कार्यं परन्यायैस्तु दूषणम् । स्वन्यायैर्दूषणं च स्यात् साधितैः प्रतिवादिनः ।।37।।&lt;br&gt;&#xA;प्रसङ्गार्थतया प्रोक्ता न सिद्धान्तस्य दूषकाः । छलं जातिरिति द्वेधा व्याहत्यन्तरमिष्यते ।।38।।&lt;br&gt;&#xA;जातिः स्वव्याहतिर्ज्ञेया छलमर्थान्तरोत्तरम् । एवं संशोधितन्यायसदागमविरोधतः ।।39।।&lt;br&gt;&#xA;नानिर्वाच्यमिह प्रोक्तं मायामात्रपदेन हि । वलिक्षणं सदसतोरिति हि व्याहतं स्वतः ।।40।।&lt;br&gt;&#xA;प्रतियोगित्वमप्यस्य ब्रह्मणोङ्गीकृतं भवेत् । मिथ्या चेत् प्रतियोगित्वं वैलक्ष्ण्यं ततो न हि ।।41।।&lt;br&gt;&#xA;अवलिक्षणत्वं सत्यं स्यान्मिथ्यात्वं ब्रह्मणस्ततः । अनिर्वाच्यस्य सत्त्वं वा यदि धर्मा न केचन ।।42।।&lt;br&gt;&#xA;ब्रह्मणो नैव जिज्ञास्यं जिज्ञासा धर्मनिर्णयः । इदमित्थमिति ज्ञानं जिज्ञासायाः प्रयोजनम् ।।43।।&lt;br&gt;&#xA;इत्थम्भावो हि धर्मोस्य न चेन्न प्रतियोगिता । इत्थम्भावात्मकान् धर्मानाहुश्च श्रुतयोखिलाः ।।44।।&lt;br&gt;&#xA;अदृश्यत्वादयोप्यस्य गुणा हि प्रभुणोदिताः । यदि स्युस्तादृशाः धर्माः सर्वज्ञत्वादयो न किम् ।।45।।&lt;br&gt;&#xA;अन्यापेक्षा यदि स्युष्टे सत्तैवं देशकालगा । देशकालानपेक्षा हि न सत्ता क्वापि दृश्यते ।।46।।&lt;br&gt;&#xA;सर्वधर्मोज्झितस्यास्य किं शास्त्रेणाधिगम्यते । मिथ्याधर्मविधातुश्च वेदस्यैवाप्रमाणता ।।47।।&lt;br&gt;&#xA;अप्राप्तां भ्रान्तिमापाद्य किं वेदो मानतां व्रजेत् । न हि वेदं विना ब्रह्म वेद्यं धर्माश्च तद्गताः ।।48।।&lt;br&gt;&#xA;वेदवेद्यस्य मिथ्यात्वं यदि नैक्यस्य तत्कथम् । धर्मारोपोपि सामान्यधर्मादीनां हि दर्शने ।।49।।&lt;br&gt;&#xA;इदन्तदादिधर्मित्वे धर्मोन्यः कल्प्यतेत्र हि । सर्वधर्मविहीनस्य धर्मारोपः क्व दृश्यते ।।50।।&lt;br&gt;&#xA;तदर्थं यदि धर्माणामारोपः सानवस्थितिः । ईशतज्ज्ञानवेदाक्षजानुमामातृपूर्विणः ।।51।।&lt;br&gt;&#xA;भ्रान्तिर्विश्वस्य येनैव मानाभासेन कल्प्यते ।तन्मात्रस्यान्यथाभावे किं न स्याद्विश्वसत्यता ।।52।।&lt;br&gt;&#xA;येनेदं कल्प्यते भ्रान्तं भ्रान्तिस्तस्येव किं न सा । भ्रान्तत्वे तस्य विश्वादेरीशाद्यभ्रान्तमेव हि ।।53।।&lt;br&gt;&#xA;भवेयुभर्‌रान्तयो नॄणां नैवेशादेः कथञ्चन । सत्यत्वमक्षजप्राप्तं यदि भ्रान्तमितीर्यते ।।54।।&lt;br&gt;&#xA;प्रामाण्यमागमस्यापि प्रत्यक्षादन्यतः कुतः । साक्षिप्रत्यक्षतो ह्येव मानानां मानतेयते ।।55।।&lt;br&gt;&#xA;साक्षिणः स्वप्रकाशत्वमनवस्था ततो न हि । तात्कालिकं प्रमाणत्वमक्षजस्य यदा भवेत् ।।56।।&lt;br&gt;&#xA;ऐक्यागमस्य किं न स्यात् तस्याप्येतादृशं यदि । ऐक्यप्रमाणमिथ्यात्वं यदा विश्वस्य सत्यता ।।57।।&lt;br&gt;&#xA;ऐक्यवाक्यस्य मानत्वं यद्यबाध्यमितीष्यते । अक्षजस्यापि मानत्वं नाबाध्यं किमितीष्यते ।।58।।&lt;br&gt;&#xA;अद्वैतहानिसामान्यान्न विशेषश्च कश्चन । यदि स्वतस्त्वं प्रामाण्ये विश्वसत्ता कथं न ते ।।59।।&lt;br&gt;&#xA;प्रामाण्यस्य च मर्यादा कालतो व्याहता भवेत् । कालान्तरेप्यमानं चेदिदानीं मानता कुतः ।।60।।&lt;br&gt;&#xA;मिथ्यात्वमानं मोक्षेपि मानं किं नेति भण्यताम् । मानत्वेद्वैतहानिः स्यादमानत्वेप्यमोक्षता ।।61।।&lt;br&gt;&#xA;विश्वस्य पुनरापत्तिर्मिथ्यामानं यदा न मा । अस्ति चेन्मुक्त्यवस्था च द्वैतपत्तिरतोन्यथा ।।62।।&lt;br&gt;&#xA;अमुक्तत्वं तथा काले कालाधीना हि मुक्तता । काल एवागमोप्याह मुक्तिं कालनिवर्तने ।।63।।&lt;br&gt;&#xA;मुक्तेरपि निवृत्तिः स्यात् संसारित्वमतो भवेत् । क्व च प्रत्यक्षतः प्राप्तमनुमागमबाधितम् ।।64।।&lt;br&gt;&#xA;देहात्मत्वं यदि न तत्प्राप्तं प्रत्यक्षतः क्वचित् । मम देह इति ह्येव न देहोहमिति प्रमा ।।65।।&lt;br&gt;&#xA;उपचारश्च कृष्णोहमिति कर्दमलेपने । वस्त्रस्य यद्वदेवं स्यात् यद्युपाधिकृतं तदा ।।66।।&lt;br&gt;&#xA;स्वतः शुक्लत्ववत् कार्ष्ण्यं न ममेति प्रतीयते । कथं च भेदो देहादेरात्मनो न प्रतीयते ।।67।।&lt;br&gt;&#xA;जातमात्रा मृगा गावो हस्तिनो पक्षिणो झषाः । भयाभयस्वभोगादौ कारणानि विजातने ।।68।।&lt;br&gt;&#xA;अस्मृतौ पूर्वदेहस्य विज्ञानं तत्कथं भवेत् । अन्वयव्यतिरेकादेरनुसन्धानविस्मृतौ ।।69।।&lt;br&gt;&#xA;यदा देहान्तरज्ञानं देहैक्यावसितिः कुतः । व्याप्तत्वादात्मनो देहे व्यवहारेष्वपाटवात् ।।70।।&lt;br&gt;&#xA;भेदज्ञानेपि चाङ्गारवह्निवत् स्वाविविक्तवत् । भवन्ति व्यवहाराश्च न हि प्रत्यक्षगानपि ।।71।।&lt;br&gt;&#xA;अर्थान्यथानुभवतः प्रतिपादयितुं क्षमाः । लोकाः ततो हि प्रत्यक्षसिद्धं नान्येन केनचित् ।।72।।&lt;br&gt;&#xA;शक्यं वारयितुं क्वापि तच्चेन्नोत्तरगोचरम् । कथमेवोत्तरः कालस्तद्गो मोक्षश्च गम्यते ।।73।।&lt;br&gt;&#xA;आगमोपि हि सामान्ये सिद्धे प्रत्यक्षतः पुनः । विशेषं ज्ञापयेदेव कथं शक्तिग्रहोन्यथा ।।74।।&lt;br&gt;&#xA;अतीतानागतार्थेषु जाते शक्तिग्रहेखलिम् । विशेषं गमयेद्वाक्यं न तदज्ञानशक्तिके ।।75।।&lt;br&gt;&#xA;शक्तिश्चेद्वर्तमाने स्यान्नतीतानागतं वदेत् । यदि शक्तिग्रहोन्यत्र कथं स स्यात् तदग्रहे ।।76।।&lt;br&gt;&#xA;सामान्यं दृष्टमेवासावन्यत्र गमयेद्यदि । सामान्यवर्जितं वस्तु स्वरूपं गमयेत् कथम् ।।77।।&lt;br&gt;&#xA;न स्वरूपत्वसामान्यं केनाप्यङ्गीकृतं क्वचित् । स्वरूपं चेदनुगतं व्यावृत्तं तत्र किं भवेत् ।।78।।&lt;br&gt;&#xA;सर्वानुगतधर्माणामन्ते हि स्वत्वमिष्यते । किं व्यावृत्तमिति प्रश्ने स्वरूपमिति केवलम् ।।79।।&lt;br&gt;&#xA;स्यादुत्तरं ततोन्यच्चेत् तदेव स्वयमेव नः । एवं व्यावृत्तरूपेपि यदा शक्तिग्रहो भवेत् ।।80।।&lt;br&gt;&#xA;तस्य सामान्यतो ज्ञानं विना स च भवेत् कुतः । अतो विशेषसामान्यरूपं सर्वमपीष्यते ।।81।।&lt;br&gt;&#xA;व्यावृत्तं यच्च सामान्यं तदेव स्याद्विशेषतः । न चैकधर्मता तेन पदार्थानां परस्परम् ।।82।।&lt;br&gt;&#xA;धर्माणां भेददृष्ट्यैव तत्सादृश्यस्य दर्शनात् । अतः सर्वपदार्थाश्च सामान्यात् साक्षिगोचराः ।।83।।&lt;br&gt;&#xA;सर्वमित्येव विज्ञानं सर्वेषां कथमन्यथा । किञ्चित् सादृश्यविज्ञानादखलिस्यापि वस्तुनः ।।84।।&lt;br&gt;&#xA;शब्दशक्तिग्रहश्च स्यात् तत्तत्सादृश्यमानतः । प्रत्यक्षं मानसं चैव यदातीतार्थगोचरम् ।।85।।&lt;br&gt;&#xA;तदा स्मृतिप्रमाणत्वमतीतत्वविशेषितम् । आधिक्यमनुभूतात् तु यदातीतत्वमिष्यते ।।86।।&lt;br&gt;&#xA;मानता च कथं न स्यात् स्मृतेर्बाधश्च नात्र हि । मानत्वं प्रत्यभिज्ञाया अपि सर्वानुभूतिगम् ।।87।।&lt;br&gt;&#xA;अतीतवर्तमानत्वधर्मिणी सा च दृश्यते । न च सा स्मृतिमात्रार्धा तदितन्त्वग्रहैकतः ।।88।।&lt;br&gt;&#xA;अतो न वर्तमानैकनियमः स्याद्ग्रहेक्षजे । न च प्रमाणतोन्या स्यात् प्रमितिर्नाम कुत्रचित् ।।89।।&lt;br&gt;&#xA;मानाभावाद् गौरवाच्च कल्पनायाः किमेतया । मयैतज्ज्ञातमिति तु साक्षिगं ज्ञानगोचरम् ।।90।।&lt;br&gt;&#xA;ज्ञानमेव ततोन्या न प्रमितिर्नाम दृश्यते । मानमातृप्रमेयाणां तदुच्छित्तिर्न हि क्वचित् ।।91।।&lt;br&gt;&#xA;स्वाप्नानामपि चैतेषां न बाधो दृश्यते क्वचित् । जाग्रत्वमात्रमत्रैकमन्यथा दृश्यते स्फुटम् ।।92।।&lt;br&gt;&#xA;अतो मिथ्या न च स्वप्नो जाग्रद्वज्जाग्रदेव च । आत्मवत् क्वचिदात्मा च स्यादेव भ्रमगोचरः ।।93।।&lt;br&gt;&#xA;एतावता न मिथ्यासौ स्वप्ने जागरिते तथा । यद्यात्मन्यन्यथा दृश्यं भ्रान्तमत्रापि तद्भवेत् ।।94।।&lt;br&gt;&#xA;अबाधितानुवृत्तेस्तु स्वप्नादेभर्‌रान्तता कुतः । न च काचित् प्रमा विश्वभ्रान्तत्वे सर्वमेव च ।।95।।&lt;br&gt;&#xA;अभ्रान्तत्वे प्रमाणं तु कथं तद्भ्रान्तिता भवेत् । किञ्च भ्रान्तत्ववादी स भ्रान्तत्वं स्वमतस्य च ।।96।।&lt;br&gt;&#xA;अङ्गीकरोति नियतं तत्र सम्प्रतिपन्नता । वादिनोस्तेन चाभ्रान्तं विश्वमेव भविष्यति ।।97।।&lt;br&gt;&#xA;भ्रान्तत्वभ्रान्तता चेत् स्यात् कथं नाभ्रान्तिसत्यता । अशेषदोषदूरं तन्मतं हेयं बुभूषुभिः ।।98।।&lt;br&gt;&#xA;येन स्वमतहेयत्वं स्वयमङ्गीकृतं सदा । भ्रान्तित्वाद् दुर्घटत्वस्य भूषणत्वाच्च केवलम् ।।99।।&lt;br&gt;&#xA;उन्मत्तोपि कथं तस्य मतं स्वीकर्तुमिच्छति । ईशशक्तेरचिन्त्यत्वात् महोन्मत्तैः प्रवर्तितम् ।।100।।&lt;br&gt;&#xA;अतः प्रज्ञात्र मायोक्ता जैव्युपादानमेव सा । निमित्तमैश्वरी मुख्या निर्मितं त्रातमेव च ।।101।।&lt;br&gt;&#xA;ताभ्यां सह पृथक् चैव मायामात्रमितीर्यते । उभाभ्यां मातमैश्वर्या त्रातं सह पृथक् ततः ।।102।।&lt;br&gt;&#xA;प्रज्ञात्मकं मनो येन मनोरूपाश्च वासनाः । धीर्भीरिति मनस्त्वेवेत्याह च श्रुतिरञ्जसा ।।103।।&lt;br&gt;&#xA;चिदचिन्मिश्रमेवैतन्मनो यावच्च संसृतिः । तेनावस्था इमाः सर्वा जीवः पश्यति सर्वदा ।।104।।&lt;br&gt;&#xA;मनोविकारा विषयाः स्वाप्ना यद्बाह्यवन्न ते । स्थूला भवन्त्यतस्तेषां स्पष्टता न तथा क्वचित् ।।105।।&lt;br&gt;&#xA;क्वचित् स्पष्टा स्युष्टे वासना मानसी च सा । ईशेच्छयान्तर्दधाति व्यज्यते च पुनस्तया ।।106।।&lt;br&gt;&#xA;।। देहयोगाधिकरणम् ।।&lt;br&gt;&#xA;सृष्ट्वैव वासनाभिश्च प्रपञ्चं स्वाप्नमीश्वरः । वासनामात्रतां तस्य नीत्वान्तर्धापयत्यजः ।।107।।&lt;br&gt;&#xA;।। सम्पत्त्यधिकरणम् ।।&lt;br&gt;&#xA;सुषुप्तिबोधमोहांश्च स्ववशस्तद्वशं सदा । जीवं नयति देवेशः नान्यः कर्तास्य कश्चन ।।108।।&lt;br&gt;&#xA;।। नस्थानतोप्यधिकरणम् ।।&lt;br&gt;&#xA;न स्थानतोभेदतोप्यस्य भेदः कश्चित् परेशितुः । सर्वत्राशेषदोषोज्झपूर्णकल्याणचिद्गुणः ।।109।।&lt;br&gt;&#xA;तद्विरुद्धं तु यत्तत्र मानं नैव क्वचिद्भवेत् । महातात्पर्यरोधेन कथं तन्मानमत्र तु ।।110।।&lt;br&gt;&#xA;दुःखाप्ययसुखावाप्तिहेतुत्वेनैव वेदवाक् । भवेन्मानं तदीशानात् प्रसन्नादेव नान्यथा ।।111।।&lt;br&gt;&#xA;प्रसन्नता गुणोत्कर्षज्ञानादेव हि केवलम् । निर्दोषतापरिज्ञानादपि नान्येन केनचित् ।।112।।&lt;br&gt;&#xA;यो मामशेषदोषोज्झं गुणसर्वस्य बृंहितम् । जानात्यस्मै प्रसन्नोहं दद्यां मुक्तिं न चान्यथा ।।113।।&lt;br&gt;&#xA;यो मामशेषाभ्यधिकं विजानाति स एव माम् । विजानात्यखिलांस्तस्य दद्यां कामान् परं पदम् ।।114।।&lt;br&gt;&#xA;यो मामेवमसम्मूढः किं मां निन्दन्ति शत्रवः । इत्यादिवेदस्मृतिगवाक्यैरेवावसीयते ।।115।।&lt;br&gt;&#xA;लोकतश्च प्रसादेन मुक्तिः सगुणवेदनात् । महातात्पर्यमुख्यस्य विरोधादत एव हि ।।116।।&lt;br&gt;&#xA;दोषित्वनिर्गुणत्वाल्पगुणत्वादि कथञ्चन । नार्थः श्रुतिपुराणादेः तद्विरुद्धोखलिस्य च ।।117।।&lt;br&gt;&#xA;अर्थः स्वयं विनिर्णीतो वासुदेवेन सादरम् । इति गुह्यतमं शास्त्रमिदमुक्तं मयानघ ।।118।।&lt;br&gt;&#xA;एतद् बुद्ध्वा बुद्धिमान् स्यात् कृतकृत्यश्च भारत । इत्यतोखलिसच्छास्त्रविरुद्धत्वेन नानुमा ।।119।।&lt;br&gt;&#xA;वर्तते तत्र तेनेशो निर्णीतोखलिसद्गुणः । न च चित्त्वादभिन्नत्वं जीवस्येशवदाप्यते ।।120।।&lt;br&gt;&#xA;।। उपमाधिकरणम् ।।&lt;br&gt;&#xA;यत आभासतामेव श्रुतिरस्य वदत्यलम् । यथैषा पुरुषे छाया एतस्मिन्नेतदाततम् ।।121।।&lt;br&gt;&#xA;छाया यथा पुंसदृशा पुमधीना च दृश्यते । एवमेवात्मकाः सर्वे ब्रह्माद्याः परमात्मनः ।।122।।&lt;br&gt;&#xA;सत्ताप्रतीतिकार्येषु पुमधीनो यथेयते । आभास एवं पुरुषा मुक्ताश्च परमात्मनः ।।123।।&lt;br&gt;&#xA;छाया विष्णो रमा तस्याश्छाया धाता विशेषकौ । तस्येन्द्रकामौ च तयोस्तयोरन्येखिला अपि ।।124।।&lt;br&gt;&#xA;हरेबर्‌रह्मास्य गीस्तस्या विशेषाविन्द्र एतयोः । मारश्चाभासकाः सर्व एतयोस्तदधीनतः ।।125।।&lt;br&gt;&#xA;सर्वेल्पशक्तयश्चैव पूर्णशक्तिः परो हरिः । चेतनत्वेपि भिन्नास्ते तस्मादेतेन सर्वदा ।।126।।&lt;br&gt;&#xA;इत्यादिश्रुतिवाक्येभ्यो ज्ञायते भेद एव हि । आभासत्वं हि निर्णीतं जीवस्य परमात्मनः ।।127।।&lt;br&gt;&#xA;तन्न युक्तं यदाभास उपाध्यायत्त ईयते । उपाध्यायत्तताभावादाभासत्वविरोधतः ।।128।।&lt;br&gt;&#xA;चेतनत्वेन चांशत्वात् समुदायैक्यमापतेत् । अतः पृथक्त्वमुदितं समुदायांशयोर्भवेत् ।।129।।&lt;br&gt;&#xA;ईशाख्या समुदाये स्यादीशरूपेष्विवोदिता । अतो देहाद्युपाधीनामपाये समता भवेत् ।।130।।&lt;br&gt;&#xA;ईशरूपैरथाभासा मुख्यतः सूर्यकादिवत् । यदा तदोपाध्यायत्तरूपाणां नांशिता भवेत् ।।131।।&lt;br&gt;&#xA;इत्याशङ्कानिवृत्त्यर्थमाह वेदाधिपः प्रभुः । अत एवोपमेत्येव चान्याभासविशेषिताम् ।।132।।&lt;br&gt;&#xA;यदुक्तं तदधीनत्वं सर्वावस्थास्वशेषतः । जीवस्य सदृशत्वं च चित्त्वमात्रं न चापरम् ।।133।।&lt;br&gt;&#xA;तावन्मात्रेण चाभासो रूपमेषां चिदात्मनाम् । नोपाध्यधीनताद्यैश्च नातिसाम्यं निदर्शने ।।134।।&lt;br&gt;&#xA;किञ्चित् सुखादिसादृश्यमपीशेनासुरानृते । तत आभासते नित्यं तद्वदाभासतेपि च ।।135।।&lt;br&gt;&#xA;भानमस्तित्वमपि चैवासमन्ताद् यतस्ततः । जीव आभास उद्दिष्टः सदैव परमात्मनः ।।136।।&lt;br&gt;&#xA;न जलायत्तसूर्यादिप्रतिबिम्बोपमत्वतः । तदधीनत्वमेवेति किञ्चिद् सादृश्यमेव च ।।137।।&lt;br&gt;&#xA;सम्प्रकाशयतः सूत्रगतावखलिमानतः । जीवेशभेददृष्ट्यैव समुदायैकता कुतः ।।138।।&lt;br&gt;&#xA;अशेषदोषराहित्यं सर्वशक्तित्वतो हरेः । सर्वोपेतेति कथितमत ऐक्यं क्व दोषिणा ।।139।।&lt;br&gt;&#xA;अशेषशक्तियुक्तश्चेत् स्वातन्त्र्याद्दोषवान् कथम् । अनुसन्धानरहितमैक्यं चेदेकता न तत् ।।140।।&lt;br&gt;&#xA;चेतनैक्येनुसन्धानं प्रमाणं नैव चापरम् । अनुसन्धानरहितं समुदायैक्यमेव चेत् ।।141।।&lt;br&gt;&#xA;चेतनेष्वस्तु तन्नाममात्रमेव यतस्ततः । मुक्तौ स्यादनुसन्धानमित्यपि स्यात् सुदुष्करम् ।।142।।&lt;br&gt;&#xA;सर्वज्ञ एकतां नानुसन्धत्ते नैव सा यतः । पञ्चात् स्यादनुसन्धानं चेन्मिथ्याज्ञानिनां भवेत् ।।143।।&lt;br&gt;&#xA;विद्यमानानुसन्धानंं न चेदज्ञत्वमापतेत् । असदैक्यं भवेत् पश्चाद्यदि स्यात् सप्तमो रसः ।।144।।&lt;br&gt;&#xA;समुदायैक्यमेतस्माद् दूरतोपाकृतं सदा । अतोशेषगुणोन्नद्धं निर्दोषं यावदेव हि ।।145।।&lt;br&gt;&#xA;तावदेवेश्वरो नाम तत्र भेदोपि न क्वचित् । नेह नानास्ति किमपि हरयोयमयं हि सः ।।146।।&lt;br&gt;&#xA;इत्यादिश्रुतिमानेन जीवांशः सर्व एव च । नियमेनानुसन्धानवन्तो यद्येकता स्वतः ।।147।।&lt;br&gt;&#xA;अंशिनोशेषसन्धानमत्यल्पस्यापि विद्यते । भुवि जातेन चांशेन सुखदुःखादि तद्गतम् ।।148।।&lt;br&gt;&#xA;अनुभूयते विशेषस्तु कश्चिदीशकृतो भवेत् । ईशस्याचिन्त्यशक्तित्वान्नाशक्यं क्वापि विद्यते ।।149।।&lt;br&gt;&#xA;सेशतानुपपन्नैव यदि जीवैकतास्य हि । अनीशस्येशतेत्येव विरुद्धं सर्वमानतः ।।150।।&lt;br&gt;&#xA;ईशत्वेनैव विज्ञातमनीशत्वेन चेच्छ्रुतिः । अनीशत्वेन विज्ञातमीशत्वेनाथवादिशेत् ।।151।।&lt;br&gt;&#xA;उपजीव्यविरोधेन नैव मानत्वमेष्यति । अत एवेशतासिद्धेर्न किञ्चिच्छक्यमस्य च ।।152।।&lt;br&gt;&#xA;ईशत्वेनीशभेदेन श्रुत्या सम्यक्प्रकाशिते । अयुक्तमपि चान्यत्र युक्तं भवति तद्बलात् ।।153।।&lt;br&gt;&#xA;अतोैन्यत्रापि यद्दृष्टं तदीशेनैव कल्प्यते । श्रुत्याभासाप्तमपि न हीशत्वपरिपन्थि यत् ।।154।।&lt;br&gt;&#xA;ईशोनीशो जगन्मिथ्या दुःखी मुक्तो भिदा न हि । इति प्रतिज्ञाव्याघातः सर्वदोषाधिकाधिकः ।।155।।&lt;br&gt;&#xA;इति हि ब्रह्मतर्कोक्तिरतिहेयमतोखिलैः । बुभूषुभिर्मतमिदं जीवेशाभेदवादिनः ।।156।।&lt;br&gt;&#xA;नायुक्तमीशितुः किञ्चिदीशत्वस्याविरोधि यत् । यदीशत्वविरोधि स्यात् तदेवायुक्तमञ्जसा ।।157।।&lt;br&gt;&#xA;ईशत्वस्याविरोधेन योजयित्वाखिलाः प्रमाः । सिद्धेशत्वेन चायुक्तमपि हीशेन योजयेत् ।।158।।&lt;br&gt;&#xA;मानतः प्राप्तमखिलं नामानं योजयेत् क्वचित् । इति हि ब्रह्मतर्कोक्तिरतो युक्तमिहोदितम् ।। 159।।&lt;br&gt;&#xA;स चाप्राकृतरूपत्वादरूपः स्वगुणात्मकम् । रूपमस्य शिरःपाणिपादाद्यात्मकमिष्यते ।।160।।&lt;br&gt;&#xA;अतो नानित्यता नैव श्रुतिद्वयविरोधिता । यथा हि तैजसस्यैव प्रकाशस्योज्झितावपि ।।161।।&lt;br&gt;&#xA;आत्मैव ज्योतिरित्याह जीवस्येशं श्रुतिस्तथा । तद्भक्तितारतम्येन तारतम्यं विमुक्तिगम् ।।162।।&lt;br&gt;&#xA;ब्रह्मादीनां च सर्वेषामानन्दादेर्यथाक्रमम् ।&lt;br&gt;&#xA;।। स्थानविशेषाधिकरणम् ।।&lt;br&gt;&#xA;प्रतिबिम्बवदप्येषामानन्दोन्यगुणा यथा ।।163।।&lt;br&gt;&#xA;नारायणगुणाधीनश्चात्यल्पस्तदपेक्षया । तस्माद्भिन्नस्य सततं अन्यज्ज्ञानं परस्य च ।।164।।&lt;br&gt;&#xA;अन्यज्ज्ञानं च जीवानामन्य आनन्द ईशता । मुख्येशता परेशस्य गौणी जीवस्य सा यतः ।।165।।&lt;br&gt;&#xA;इति श्रुतेः &amp;hellip;&amp;hellip;. ।&lt;br&gt;&#xA;।। पालकत्वाधिकरणम् ।।&lt;br&gt;&#xA;&amp;hellip;.. सृष्टिनाशौ तदधीनावितीरिते । स्वभावत्वात् स्थितेर्नैतदपेक्षेति न युज्यते ।।166।।&lt;br&gt;&#xA;यतः स्वभावोप्यखलि ईशायत्तोखलिस्य च ।&lt;br&gt;&#xA;।। अव्यक्ताधिकरणम् ।।&lt;br&gt;&#xA;अव्यक्तोपि स्वशक्यैव भक्तानां दृश्यते हरिः ।।167।।&lt;br&gt;&#xA;।। उभयव्यपदेशाधिकरणम् (अहिकुण्डलाधिकरणम्) ।।&lt;br&gt;&#xA;तदभिन्ना गुणा नित्यमपि सर्वे विशेषतः । गुणत्वेन गुणित्वेन भोक्तृभोग्यतया स्थिताः ।।168।।&lt;br&gt;&#xA;विशेषात्मतया तेषां नित्यशक्त्यात्मना तथा । नित्यं स्थितेर्न धर्माणां क्रियादीनामनित्यता ।।169।।&lt;br&gt;&#xA;न विशेषात्मता चेयमनित्या शक्तिरूपता । सैव यत्सविशेषा स्याद् विशेषोन्यो न चाप्ययम् ।।170।।&lt;br&gt;&#xA;स्वनिर्वाहकताहेतोस्तथापि स्याद्विशेषता । विशेषत्वेन विज्ञातेः प्रमाणैरखिलैरपि ।।171।।&lt;br&gt;&#xA;ससर्ज सञ्जहारेति विशेषो ह्यवगम्यते । श्रुत्यैव स स एवेति तदभेदश्च गम्यते ।।172।।&lt;br&gt;&#xA;भेदो यदि विशेषस्य स भेदो भेदिना कथम् । भिन्नश्चेदनवस्था स्यादभिन्नश्चेत् पुरा न किम् ।।173।।&lt;br&gt;&#xA;विशेषोभिन्न एवेति तेन नाभ्युपगम्यते । अभिन्नो निर्विशेषश्चेद्भेदस्तद्भेदता कुतः ।।174।।&lt;br&gt;&#xA;अनेनानेन भिन्नोयमिति यत्सविशेषतः । भेद एवैष बहुधा दृश्यते तत्किमुत्तरम् ।।175।।&lt;br&gt;&#xA;अभेदभेदयोश्चैव स्वरूपत्वं हि भेदिनः । तयोरप्यविशेषत्वे पर्यायत्वं हि शब्दयोः ।।176।।&lt;br&gt;&#xA;अभेदभेदशब्दौ च पर्यायाविति को वदेत् । भेदोन्योन्यमभेदश्च भेदिना चेद्विशेषिता ।।177।।&lt;br&gt;&#xA;अविशेषे कथं भेदो भेदिनैकस्तथा भिदा । पुनस्तयोर्विभेदश्च भेदिमात्रत्वतो भवेत् ।।178।।&lt;br&gt;&#xA;भेदिनश्चैव भेदस्य विशेषो यदि गम्यते । अभेदाभेदिनोश्चैव किं भेदोभेदभेदयोः ।।179।।&lt;br&gt;&#xA;विशेषेणैव सर्वत्र यदि व्यवहृतिभवेत् । कल्पनागौरवायैव किं भेदः कल्प्यते तदा ।।180।।&lt;br&gt;&#xA;ऐक्यप्रतीत्यभावेन भेद एव गवाश्वयोः । स एवेति प्रतीतौ हि विशेषो नाम भण्यते ।।181।।&lt;br&gt;&#xA;सच्चिदादेरपर्यायसिद्ध्यर्थं मायिनापि हि । अङ्गीकार्यो विशेषोयं यद्यसत्यविशेषणम् ।।182।।&lt;br&gt;&#xA;पृथक्पृथग्वारयितुं शब्दान्तरमितीष्यते । मायाविशेषराहित्यविशेषणविशेषिता ।।183।।&lt;br&gt;&#xA;सत्यस्यापि भवेत् सा च तथा चेदनवस्थितिः । यदि सत्ये विशेषो न न तदुक्तिर्भवेत् तदा ।।184।।&lt;br&gt;&#xA;लक्ष्यते चेत् तेन लक्ष्यमित्यपि स्याद्विशेषिता । पुनः पुनर्लक्षणायामपि स्यादनवस्थितिः ।।185।।&lt;br&gt;&#xA;यद्यभावविशेषित्वं स्यादङ्गीकृतमेव ते । असार्वज्ञादिराहित्यमप्येवं ते भविष्यति ।।186।।&lt;br&gt;&#xA;तदा सार्वज्ञमेव स्याद्भावार्थत्वान्नञोर्द्वयोः । यदि नैतादृशं ग्राह्यमसुखत्वानिवर्तनात् ।।187।।&lt;br&gt;&#xA;असत्त्वाज्ञानतादेश्च स्यादसत्त्वादिकं तदा । अनृतादिविरोधित्वं यद्यस्याभ्युपगम्यते ।।188।।&lt;br&gt;&#xA;अनैश्वर्यविरोधित्वमप्येवं किं निवार्यते । अखण्डखण्डनादेवं विशेषोखण्डवादिना ।।189।।&lt;br&gt;&#xA;खण्डितेनापि मनसा स्वीकार्योनन्यथागतेः । अखण्डखण्डवादिभ्यां खण्डाखण्डेन चैव तत् ।।190।।&lt;br&gt;&#xA;महादरेण शिरसि विशेषो धार्य एव हि । निदर्शनत्रयेणातो भगवानत्यभिन्नताम् ।।191।।&lt;br&gt;&#xA;गुणानामादरेणाह तच्च नाभिहितान्वयः । यदाशेषविशेषाणामुक्तिः सामान्यतो भवेत् ।।192।।&lt;br&gt;&#xA;पदैकेनाप्युत्तरेण विशेषावगतिर्भवेत् । यतोशेषविशेषाणां वस्तुनास्त्येव चैकता ।।193।।&lt;br&gt;&#xA;अतः सामान्यतो ज्ञातः पदान्तरबलात् पुनः । भवेत् विशेषतो ज्ञातस्तेन स्यादन्वितोक्तिता ।।194।।&lt;br&gt;&#xA;स्वार्थ एवान्वितो यस्मात् केनचित् तद्विशेषतः । अनेनेति तदुक्त्यैव ज्ञायतेनुभवेन हि ।।195।।&lt;br&gt;&#xA;यद्यनन्वितमेवैतत्पदं स्वार्थं वदेदिह । तथान्यान्यपि सर्वाणि कः कुर्यादन्वयं पुनः ।।196।।&lt;br&gt;&#xA;व्यापारो न हि शब्दस्य परः स्वार्थप्रकाशनात्‌ । पुमानप्येकवारोक्त्या कृतकृत्यो यदा भवेत् ।।197।।&lt;br&gt;&#xA;अन्वयस्य कथं ज्ञानं शब्दार्थत्वं यदास्य च । यदैवानन्वितार्थस्य वचनं तैः पदैर्भवेत् ।।198।।&lt;br&gt;&#xA;अनन्वितः स्याच्छब्दार्थो न तदर्थो हि सोन्वयः । निराकाङ्क्षपदान्येव वाक्यमित्युच्यते बुधैः ।।199।।&lt;br&gt;&#xA;तत्तदर्थाभिधानेन स्यान्निराकाङ्क्षता च सा । अपूर्तेस्तावदर्थानामकाङ्क्षा पूर्वमिष्यते ।।200।।&lt;br&gt;&#xA;कर्मकर्तृक्रियाणां तु पूर्वो कोन्योन्वयो भवेत् । अपूर्तिश्चेत् पदैरुक्तैः किं नृशृङ्गेण पूर्यते ।।201।।&lt;br&gt;&#xA;व्यापारश्चेत् पुनस्तेषामनुक्तावपि किं न सः । उक्ते बुद्धिस्थताहेतोर्यदि व्यापार इष्यते ।।202।।&lt;br&gt;&#xA;बुद्धिस्थत्वाय यत्नं न कथं कुर्युः पुरैव च । पुरुषाधीनता तेषां यदि पश्चाच्च सा समा ।।203।।&lt;br&gt;&#xA;पुमानेवान्वयायैषां यदि पश्चाद्विचेष्टते । अनन्विताभिधानानां स एवार्थान्तरोक्तिषु ।।204।।&lt;br&gt;&#xA;यततां शब्दशक्तिश्चेत् तत्र नैवान्वये कथम् । तत्कल्पनागुरुत्वादिदोषेतोभिहितान्वयः ।।205।।&lt;br&gt;&#xA;अनुभूतिविरुद्धश्च त्याज्य एव मनीषिभिः । कर्तृशब्दे ह्यभिहिते धर्मसामान्यवेदनात् ।।206।।&lt;br&gt;&#xA;विशेषधर्ममन्विच्छन् किमित्येव हि पृच्छति । गुणक्रियादिधर्माणां विशेषे कथिते पुनः ।।207।।&lt;br&gt;&#xA;निराकाङ्क्षो भवेद्यस्माच्छब्दा अन्वितवाचकाः । अतोनन्तगुणात्मैको भगवानेक एव तु ।।208।।&lt;br&gt;&#xA;उच्यते सर्ववेदैश्च &amp;hellip;&amp;hellip;.. ।&lt;br&gt;&#xA;।। परानन्दाधिकरणम् ।।&lt;br&gt;&#xA;&amp;hellip;. ते चाखलिवलिक्षणाः । सर्वे सर्वगुणात्मानः सर्वकर्तार एव तु ।।209।।&lt;br&gt;&#xA;तथापि सविशेषाश्च विद्वद्य्वुत्पत्तितोपि च । तैस्तैः शब्दैश्च भण्यन्ते युज्यते चोपदेशतः ।।210।।&lt;br&gt;&#xA;अन्यानन्दादिसादृश्यमानुकूल्यादि नापरम् । पूर्णत्वादि महत्तेषां वैलक्षण्यं श्रुतौ श्रुतम् ।।211।।&lt;br&gt;&#xA;पूर्णोशेषनियन्ता च सुस्वादुतम एकलः । गुणोरुसमुदायोयं वासुदेवः सुनिष्कलः ।।212।।&lt;br&gt;&#xA;वासुदेवश्रुतिः सैषा गुणान् वक्ति हरेः परान् ।&lt;br&gt;&#xA;।। फलाधिकरणम् ।।&lt;br&gt;&#xA;स एवाशेषजीवस्थनिःसङ्ख्यानादिकालिकान् ।।213।।&lt;br&gt;&#xA;धर्माधर्मान् सदा पश्यन् स्वेच्छया बोधयत्यजः । कांश्चित् तेषां फलं चैव ददाति स्वयमच्युतः ।।214।।&lt;br&gt;&#xA;न ते विशेषं कमपि प्रेरणादिकमुच्यते । कुर्युः कदापि तेनायं स्वतन्त्रोनुपचारतः ।।215।।&lt;br&gt;&#xA;कर्माणि तानि च पृथक् चेतनान्येव सर्वशः । अचेतनशरीराणि स्वकर्मफलभाञ्जि च ।।216।।&lt;br&gt;&#xA;प्रत्येकं तेषु चानन्तकर्माण्येवंविधानि च । तानि चैवमितीशस्य निःसीमा शक्तिरुत्तमा ।।217।।&lt;br&gt;&#xA;एकैव ब्रह्महत्या हि वराहहरिणोदिता । ब्रह्मपारस्तवेनैव निष्क्रान्ता राजदेहतः ।।218।।&lt;br&gt;&#xA;स्तोत्रस्य तस्य माहात्म्यात् व्याधत्वं गमिता पुनः । प्राप्य ज्ञानं परं चाप तथान्यान्यपि सर्वशः ।।219।।&lt;br&gt;&#xA;अनन्तान्युदितान्येवं प्रभुणा कपलिेन हि । संसारे पच्मानानि कर्माण्यपि पृथक् पृथक् ।।220।।&lt;br&gt;&#xA;तस्मादनन्तमाहात्म्यगुणपूर्णो जनार्दनः । भक्त्या परमयाराध्य इति पादार्थ ईयते ।।221।।&lt;br&gt;&#xA;इति श्रीमदानन्दतीर्थभगवत्पादाचार्यविरचिते ब्रह्मसूत्रानुव्याख्याने तृतीयाध्यायस्य द्वितीयः पादः ।।&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/03/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/03/03/</guid>
      <description>&lt;p&gt;तृतीयाध्यायस्य तृतीयः पादः&lt;br&gt;&#xA;वैराग्यतो भक्तिदार्ढ्यं तेनोपासा यदा भवेत् । आपरोक्ष्यं भवेत् विष्णोरिति पादक्रमो भवेत् ॥1॥&lt;br&gt;&#xA;युक्तितो ज्ञातवेदार्थो निरस्य समयान् परान् । परस्परविरोधे च प्रणुद्याशेषवाक्यगम् ॥2॥&lt;br&gt;&#xA;अध्यात्मप्रवणो भूत्वा तस्य सन्निहितत्वतः । बहुयुक्तिविरोधानां भानात् तत्सहितश्रुतेः ॥3॥&lt;br&gt;&#xA;विरोधं च निराकृत्य श्रुतीनां प्राणतत्वगान् । परिहृत्य विरोधांश्च तत्प्रसादानुरञ्जितः ॥4॥&lt;br&gt;&#xA;देहकर्तृत्वमीशस्य ज्ञात्वा तत्पितृतास्मृतेः । विशेषस्नेहमापाद्य सर्वकर्तृत्वतोधिकम् ॥5॥&lt;br&gt;&#xA;निष्पाद्य बहुमानं च तदन्यत्रातिदुःखतः । उत्पाद्याधिकवैराग्यं तद्गुणाधिक्यवेदनात् ॥6॥&lt;br&gt;&#xA;सर्वस्य तद्वशत्वाच्च दार्ढ्यं भक्तेरवाप्य च । यतेतोपासनायैव विशिष्टाचार्यसम्पदा ॥7॥&lt;br&gt;&#xA;कर्तव्या ब्रह्मजिज्ञासेत्युक्ते किमिति संशये । अत इत्युदितेप्यस्य विशेषानुक्तितः पुनः ॥8।।&lt;br&gt;&#xA;सृष्टिबन्धनमोक्षादिकर्तृत्वस्य श्रुतत्वतः । यतो मोक्षादिदातासावतो जिज्ञास्य एव वः ।।9।।&lt;br&gt;&#xA;इत्याह तत्परं ब्रह्म व्यासाख्यं ज्ञानरश्मिमत् । येनैव बन्धमोक्षः स्यात् स च जिज्ञासया गतः ।।10।।&lt;br&gt;&#xA;सुप्रसन्नो भवेदीशो जिज्ञासातोस्य मुक्तिदा । मोक्षादिदत्वमीशस्य कथमेवावगम्यते ।।11।।&lt;br&gt;&#xA;इति चेच्छास्त्रयोनित्वात् शास्त्रगम्यो हि मोक्षदः । प्रत्यक्षावसितेभ्यः स्याद्यदि मोक्षः कथञ्चन ।।12।।&lt;br&gt;&#xA;किमित्यनादिसंसारमग्नाः सर्वा इमाः प्रजाः । यस्मान्नियमतो दुःखहानिः प्रत्यक्षतो भवेत् ।।13।।&lt;br&gt;&#xA;धावन्त्येव तमुद्दिश्य राजाद्यमखिलाः प्रजाः । अनुमागम्यतो मोक्षो यदि स्यादनुमैव हि ।।14।।&lt;br&gt;&#xA;दृष्टपूरुषवन्मोक्षदातृतां विनिवारयेत् । तच्छास्त्रगम्य एवैको मोक्षदो भवति ध्रुवम् ।।15।।&lt;br&gt;&#xA;शास्त्रगम्यश्च नान्योस्ति मोक्षदत्वेन केशवात् । मोक्षदो हि स्वतन्त्रः स्यात् परतन्त्रः स्वयं सृतौ ।।16।।&lt;br&gt;&#xA;वर्तमानः कथं शक्तः परमोक्षाय केवलम् । अन्याश्रयेण यद्येष दद्यान्मोक्षं स एव हि ।।17।।&lt;br&gt;&#xA;तेन नानुसृतो मोक्षं न दद्यादन्यवाक्यतः । अतस्तदर्थमपि स ज्ञेयो विष्णुर्मुमुक्षुभिः ।।18।।&lt;br&gt;&#xA;यमेवैष इति श्रुत्या तमेवेति च सादरम् । शास्त्रयोनित्वमस्यैव ज्ञायते वेदवादिभिः ।।19।।&lt;br&gt;&#xA;य एनं विदुरमृता इत्युक्तस्तु समुद्रगः । तदेव ब्रह्म परममिति श्रुत्यावधारितः ।।20।।&lt;br&gt;&#xA;यतः प्रसूतेति ततः सृष्टिमाह ततो हरिः । शास्त्रयोनिर्न चान्योस्ति मुख्यतस्त्विति गम्यते ।।21।।&lt;br&gt;&#xA;शास्त्रयोनित्वमेतस्य ज्ञायते हि समन्वयात् । समिति ह्युपसर्गेन परमुख्यार्थतोच्यते ।।22।।&lt;br&gt;&#xA;एवं परममुख्यार्थो नारायण इति श्रुतेः । निर्धारणाय नाशब्दमिति वेदपतिर्जगौ ।।23।।&lt;br&gt;&#xA;कथं समन्वयो ज्ञेयः स्वल्पशाखाविदां नृणाम् । वेदा ह्यनन्ता इति हि श्रुतिराहाप्यनन्ताम् ।।24।।&lt;br&gt;&#xA;अनन्तवेदनिर्णीतिर्महाप्रलयवारिधेः । उत्तारणोपमेत्यस्मान्न ज्ञेयात्र समन्वयः ।।25।।&lt;br&gt;&#xA;इत्याशङ्कापनोदार्थं स आह करुणाकरः । अशक्योत्तारणत्वेपि ह्यागमापारवारिधेः ।।26।।&lt;br&gt;&#xA;निर्णीयते मयैवायं रोमकूपलयोदिना । यद्यप्यशेषवेदार्थो दुर्गमोखलिमानवैः ।।27।।&lt;br&gt;&#xA;मज्ज्ञानाव्याकृताकाशे प्राप्नोति परमाणुताम् । इति प्रकाशयन् वेदपतिराह प्रमेयताम् ।।28।।&lt;br&gt;&#xA;निखलिस्यापि वेदस्य गतिसामान्यमञ्जसा । को नाम गतिसामान्यमनन्तागमसम्पदः ।।29।।&lt;br&gt;&#xA;ज्ञानसूर्यमृते ब्रूयात् तमेकं बादरायणम् । अन्योप्यल्पमतिः शाखाचतुष्पञ्चगतं वसु ।।30।।&lt;br&gt;&#xA;जानन्ननुमितत्वेन ब्रूयात् तस्य प्रसादतः । इति मुख्यतयाशेषगतिसामान्यवित् प्रभुः ।।31।।&lt;br&gt;&#xA;प्रतिजज्ञे दृढं यस्माद्देवानामपि पूर्यते । अतो निखलिवेदानां सिद्ध एव समन्वयः ।।32।।&lt;br&gt;&#xA;इति सुज्ञापितार्थोपि पृथक् चाह समन्वयम् । तत्र प्रथमतोन्यत्र प्रसिद्धानां समन्वयः ।।33।।&lt;br&gt;&#xA;शब्दानां वाच्य एवात्र महामल्लेशभङ्गवत् । इतोत्यभ्यधिकत्वेपि तुर्यपादोदितस्य तु ।।34।।&lt;br&gt;&#xA;महासमन्वये तस्मिन्नाधिकारोखलिस्य हि । ब्रह्मैवाधिकृतस्तत्र मुख्यतोपि यथाक्रमम् ।।35।।&lt;br&gt;&#xA;दुर्गमत्वाच्च नैवात्र प्राथम्येनोदितोञ्जसा । अतोन्यत्र प्रसिद्धानां शब्दानां निर्णयाय तु ।।36।।&lt;br&gt;&#xA;प्रवृत्तः प्रथमं देवः तत्रानन्दादयो गुणाः । ईशस्यैवेति निर्णीताः श्रुतियुक्तिसमाश्रयात् ।।37।।&lt;br&gt;&#xA;देवतान्तरगाः सर्वे शब्दवृत्तिनिमित्ततः । विष्णुमेव वदन्त्यद्धा तत्सङ्गादुपचारतः ।।38।।&lt;br&gt;&#xA;अन्यदेवान् वदन्तीह विशेषगुणवक्तृतः । विष्णुमेव परं ब्रूयुरेवमन्येप्यशेषतः ।।39।।&lt;br&gt;&#xA;इत्यन्यत्र प्रसिद्धोरुशब्दराशेरशेषतः । ज्ञाते समन्वये विष्णौ लिङ्गैर्ह्येष समन्वयः ।।40।।&lt;br&gt;&#xA;तेषामन्यगतत्वे तु न स्यात् सम्यक्समन्वयः । इत्येवाशेषलिङ्गानां ब्रह्मण्येव समन्वयम् ।।41।।&lt;br&gt;&#xA;आह उभयगतत्वं च स्यादतो लिङ्गशब्दयोः । इति संशयनुत्त्यर्थमुभयत्र प्रतीतितः ।।42।।&lt;br&gt;&#xA;शब्दानां वर्तमानानां सलिङ्गानां विशेषतः । समन्वयो हरावेव यन्नैवान्यत्र मुख्यतः ।।43।।&lt;br&gt;&#xA;शब्दा लिङ्गानि च यतो नैवान्यत्र स्वतन्त्रता । अस्वतन्त्रेषु शब्दस्य वृत्तिहेतुर्न मुख्यतः ।।44।।&lt;br&gt;&#xA;यतोतो यदधीनास्ते शब्दार्थत्वमुपागतः । अत्यल्पेनैव शब्दस्य वृत्तिहेतुगुणेन तु ।।45।।&lt;br&gt;&#xA;अयो यथा दाहकत्वं स एवेशः स्वतन्त्रतः । मुख्यशब्दार्थ इति हि स्वीकर्तव्यो मनीषिभिः ।।46।।&lt;br&gt;&#xA;इत्याह एवं च शब्दानां नारायणसमन्वये । सिद्धेप्यशेषशब्दानां न कथञ्चन युज्यते ।।47।।&lt;br&gt;&#xA;विरोधादवरत्वादेरपि प्राप्तिर्यतो भवेत् । इति चेदवरत्वादि द्विविधं ह्युपलभ्यते ।।48।।&lt;br&gt;&#xA;परस्यावरताहेतुर्यः स्वयं पर एव सन् । सोपि ह्यवरशब्दार्थो यथा राजा जयी भवेत् ।।49।।&lt;br&gt;&#xA;अन्योवरत्वानुभवी तयोः पूर्वोस्ति केशवे । द्वितीयो जीव एवास्ति स्वातन्त्र्यान्न तु दूषणम् ।।50।।&lt;br&gt;&#xA;हरेरेवमशेषेण सर्वशब्दसमन्वये । उक्ते विरोधहीनस्य स्यात् समन्वयता यतः ।।51।।&lt;br&gt;&#xA;अतोशेषविरोधानां कृतेशेन निराकृतिः । समन्वयाविरोधाभ्यां सञ्जाते वस्तुनिर्णये ।।52।।&lt;br&gt;&#xA;किं मया कार्यमित्येव स्याद्बुद्धिरधिकारिणः । तत्र भक्तिविधानार्थमभक्तानर्थसन्ततौ ।।53।।&lt;br&gt;&#xA;उक्तायां भक्तिदार्ढ्याय प्रोक्तेशेषगुणोच्चये । वक्तव्योपासना नित्यं कर्तव्येत्यादरेण हि ।।54।।&lt;br&gt;&#xA;सोपासना च द्विविधा शास्त्राभ्यासस्वरूपिणी । ध्यानरूपा परा चैव तदङ्गं धारणादिकम् ।।55।।&lt;br&gt;&#xA;तथोभयात्मकं चैव पादेस्मिन् बादरायणः । आहोपासनमद्धैव विस्तरात् श्रुतिपूर्वकम् ।।56।।&lt;br&gt;&#xA;पृथग्दृष्टिरशक्यत्वमनिर्णीतिः समुच्चयः । विशेषदर्शनं कार्यलोपो नानोक्तिराशुता ।।57।।&lt;br&gt;&#xA;विभ्रमोपाकृतिर्लिङ्गमनवस्थाविशेषिता । अप्रयोजनता चातिप्रसङ्गोदूरसंश्रयः ।।58।।&lt;br&gt;&#xA;विशिष्टकारणं चेष्टां दृष्टवैरूप्यमुन्नतिः । अनुक्तिरप्रयत्नत्वं दृढबन्धपराभवौ ।।59।।&lt;br&gt;&#xA;पुंसाम्यं प्राप्तसन्त्यागः कारणानिर्णयो भ्रमः । विशेषदर्शितालापो गुणसाम्यं पृथग्दृशिः ।।60।।&lt;br&gt;&#xA;अगम्यवर्त्म सन्धानमिष्टं फलमकल्पना । शुद्धवैरूप्यमङ्गत्वमविशेषदृशिः क्रिया ।।61।।&lt;br&gt;&#xA;युक्तयः पूर्वपक्षस्थाः सुज्ञेयत्वं विधिक्रिया । माहात्म्यमल्पशक्तित्वं यथायोग्यफलं भवः ।।62।।&lt;br&gt;&#xA;फलसाम्यं विशेषश्च गुणाधिक्यं प्रधानता । यथाशक्तिक्रिया सन्धिः प्रमाणबलमानतिः ।।63।।&lt;br&gt;&#xA;कारणं कार्यवैशेष्यं स्वभावो वस्तुदूषणम् । प्रतिक्रियाविरोधश्च प्रतिसन्धिरनूनता ।।64।।&lt;br&gt;&#xA;संस्कारपाटवं स्वेच्छानियतिर्वस्तुवैभवम् । विशेषोक्तिरमानत्वं प्राधान्यं प्रीतिरागमः ।।65।।&lt;br&gt;&#xA;सुस्थिरत्वं कृतप्राप्तिरनादिगुणविस्तरः । साधनोत्तमता नानादृष्टिः शिष्टिरनूनता ।।66।।&lt;br&gt;&#xA;अविघ्नत्वाविरोधौ च गुणवैशेष्यमागमः । सिद्धान्तनिर्णया ह्येता युक्तयो व्याहृताः सदा ।।67।।&lt;br&gt;&#xA;सर्ववेदान्तप्रत्ययाधिकरणम् ।।&lt;br&gt;&#xA;यथाशक्त्यखिलान् वेदान् विज्ञायोपासनं भवेत् । तत्राखलिस्य विज्ञप्तिः सम्यग्ब्रह्मणः एव हि ।।68।।&lt;br&gt;&#xA;तदन्येषां यथायोगमखलिज्ञप्तिरिष्यते । तावतोपासने योग्यो भवेदेवाखलिः पुमान् ।।69।।&lt;br&gt;&#xA;महत्त्वस्य परं पारं विदित्वैव जनार्दनः । स्तोष्यतामेति तुष्टत्वमिति नास्त्येव नारद ।।70।।&lt;br&gt;&#xA;किन्तु निश्चलया भक्त्या ह्यात्मज्ञानानुरूपतः । यः स्तोष्यति सदा भक्तस्तुष्टस्तस्य सदा हरिः ।।71।।&lt;br&gt;&#xA;इत्यादिवाक्यसन्दर्भाद्यथायोग्याखलिज्ञता । आत्मज्ञानानुरूपत्वं यथाशक्ति विचारणम् ।।72।।&lt;br&gt;&#xA;वेदः कृत्स्नोधिगन्तव्यः स्वाध्यायाध्ययनं भवेत् । इत्यादिवाक्यवैयर्थ्यमन्यथा न निवार्यते ।।73।।&lt;br&gt;&#xA;अद्यापि तेन देवाद्याः शृण्वते मन्वते सदा । ध्यायन्ति च यथायोगं तथाप्यावस्तुनिर्णयात् ।।74।।&lt;br&gt;&#xA;श्रवणं मननं चैव कर्तव्यं सर्वदैव हि । मतिश्रुतिध्यानकालविशेषं गुरुरुत्तमः ।।75।।&lt;br&gt;&#xA;वेत्ति तस्योक्तिमार्गेण कुर्वतः स्याद्धि दर्शनम् । श्रवणं दृष्टतत्त्वस्य मननं ध्यानमेव च ।।76।।&lt;br&gt;&#xA;विशेषानन्दसम्प्राप्त्या अन्यस्यैतानि दृष्टये । यदि तादृग्गुरुर्नास्ति निर्णीतश्रवणादिकम् ।।77।।&lt;br&gt;&#xA;सत्सिद्धान्तानुसारेण निर्णयज्ञात् समाचरेत् । श्रवणादि विना नैव क्षणं तिष्ठेदपि क्वचित् ।।78।।&lt;br&gt;&#xA;अत्यशक्ये तु निद्रादौ पुनरेव समाचरेत् । अभावे निर्णयज्ञस्य सच्छास्त्राण्येव सर्वदा ।।79।।&lt;br&gt;&#xA;शृणुयाद्यदि सज्ज्ञानप्राचुर्यमुपलभ्यते । महद्भ्यो विष्णुभक्तेभ्यो यथाशक्ति च संशयम् ।।80।।&lt;br&gt;&#xA;छिन्द्यात् स्वतोधिकाभावे स्वयमेव समभ्यसेत् । ब्रूयादपि च शिष्येभ्यः सत्सिद्धान्तमहापयन् ।।81।।&lt;br&gt;&#xA;अशेषगुणपूर्णत्वं सर्वदोषसमुज्झितिः । विष्णोरन्यच्च तत्तन्त्रमिति सम्यग्विनिर्णयः ।।82।।&lt;br&gt;&#xA;स्वतन्त्रत्वं सदा तस्य तस्य भेदश्च सर्वतः । अदोषत्वस्य सिद्ध्यर्थं यदभेदे तदन्वयः ।।83।।&lt;br&gt;&#xA;तत्तन्त्रत्वं च मुक्तानामपि तद्गुणपूर्तये । मुक्तानामपि भेदश्च न हि भिन्नमभिन्नताम् ।।84।।&lt;br&gt;&#xA;गच्छद्दृष्टं क्वचित् तस्याप्यभावोनुभवोपगः । पूर्वाभेदे दोषवत्त्वमीशस्येत्यातिभिन्नता ।।85।।&lt;br&gt;&#xA;नारायणेन मुक्तानामपि सम्यगिति स्थितिः । भेदाभेदेप्यभेदेन दोषाणामपि सम्भवः ।।86।।&lt;br&gt;&#xA;निर्दोषत्वं रमायाश्च तदनन्तरता तथा । ब्रह्मा सरस्वती वीन्द्रशेषरुद्राश्च तत्स्त्रियः ।।87।।&lt;br&gt;&#xA;शक्रकामौ तदन्ये च क्रमान्मुक्तावपीति च । सत्सिद्धान्त इति ज्ञेयो निर्णीतो हरिणा स्वयम् ।।88।।&lt;br&gt;&#xA;एतद्विरोधे यत्सर्वं तमसेन्धाय केवलम् । अन्धन्तमो विशन्तीति प्राह श्रुतिरतिस्फुटम् ।।89।।&lt;br&gt;&#xA;इत्येव श्रुतयोशेषाः पञ्चरात्रमथाखलिम् । मूलरामायणं चैव भारतं स्मृतयोखिलाः ।।90।।&lt;br&gt;&#xA;वैष्णवानि पुराणानि साङ्ख्ययोगौ परावपि । ब्रह्मतर्कश्च मीमांसेत्यनन्तः शब्दसागरः ।।91।।&lt;br&gt;&#xA;अनन्ता युक्तयश्चैव प्रत्यक्षागममूलकाः । प्रत्यक्षमैश्वरं चैव रमादीनामशेषतः ।।92।।&lt;br&gt;&#xA;मुक्तानामप्यमुक्तानामेतमेवार्थमुत्तमम् । अन्यावकाशरहितं प्रकाशयति सादरम् ।।93।।&lt;br&gt;&#xA;एतदेव च सच्छास्त्रं दुःशास्त्रं तु ततः परम् । सच्छास्त्रमभ्यसेन्नित्यं दुःशास्त्रं च परित्यजेत् ।।94।।&lt;br&gt;&#xA;असंशयेन तत्त्वस्य निर्णये ब्रह्मदर्शनम् । सम्यग्विषमविज्ञानतारतम्यानुसारतः ।।95।।&lt;br&gt;&#xA;फलं भवेत् तारतम्यात् सुखदुःखात्मकं नृणाम् । सम्यक् चाधिकविज्ञानात् सुखाधिक्यं भवेन्नृणाम् ।।96।।&lt;br&gt;&#xA;अतो यथात्मशक्त्यैव श्रवणं मननं तथा ।&lt;br&gt;&#xA;।। उपसंहाराधिकरणम् ।।&lt;br&gt;&#xA;कृत्वाथ कुर्वन्नपि वा निदिध्यासनमाचरेत् ।।97।।&lt;br&gt;&#xA;।। नवाधिकरणम् (अनुबन्धाधिकरणम्) ।।&lt;br&gt;&#xA;विषयेषु च संसर्गात् शाश्वतस्य च संशयात् । मनसा चान्यदाकाङ्क्षात् परं न प्रतिपद्यते ।।98।।&lt;br&gt;&#xA;इति भारतवाक्यं हि तेनैतद्दोषवर्जितः । सदोपासनया युक्तो वासुदेवं प्रपश्यति ।।99।।&lt;br&gt;&#xA;दोषा अनादिसम्बद्धास्ते मुक्तिपरिपन्थिनः । सन्त्येव प्रायशः पुंस्सु तेन मोक्षो न जायते ।।100।।&lt;br&gt;&#xA;सर्वे त एते जीवेषु दृश्यन्ते तारतम्यतः । ऋजूनामेक एवास्ति परमोत्साहवर्जनम् ।।101।।&lt;br&gt;&#xA;स गुणाल्पत्वमात्रत्वान्नर्जुत्वेन विरुद्ध्यते । अतो विष्णौ परा भक्तिस्तद्भक्तेषु रमादिषु ।।102।।&lt;br&gt;&#xA;तारतम्येन कर्तव्या पुरुषार्थमभीप्सता । स्वादरः सर्वजन्तूनां संसिद्धो हि स्वभावतः ।।103।।&lt;br&gt;&#xA;ततोधिकः स्वोत्तमेषु तदाधिक्यानुसारतः । कर्तव्यो वासुदेवान्तं सर्वथा शुभमिच्छता ।।104।।&lt;br&gt;&#xA;न कदाचित् त्यजेत् तं च क्रमेणैनं विवर्धयेत् । समेषु स्वात्मवत् स्नेहः सत्स्वन्यत्र ततो दया ।।105।।&lt;br&gt;&#xA;कायैवमापरोक्ष्येण दृश्यते क्षिप्रमीश्वरः । तत्तमोन्धं व्रजेत् विष्णुसमत्वं योनुपश्यति ।।106।।&lt;br&gt;&#xA;रमाब्रह्मशिवादीनामपि मुक्तौ कथञ्चन । किमुताधिक्यदृष्टेस्तु गुणाभावमतेरपि ।।107।।&lt;br&gt;&#xA;दोषवेत्तुरभेदस्य द्रष्टुर्द्रष्टुस्तथोभयोः । इत्याह सच्छ्रुतिस्तेन सम्प्रोक्तगुणसंयुतः ।।108।।&lt;br&gt;&#xA;उपासीत हरिं दृष्ट्वा मुक्तिस्तेनैव जायते । द्वेषाद्यन्मुक्तिकथनं श्रुतिवाक्यविरोधि तत् ।।109।।&lt;br&gt;&#xA;रिपवो ये तु रामस्य विमुखत्वान्निरामिणः । अभिद्रोहपदे नित्यमन्धे तमसि ते स्थिताः ।।110।।&lt;br&gt;&#xA;हरिद्विषस्तमो यान्ति ये चैव तदभेदिनः । तन्निर्गुणत्ववेत्तारस्तस्य दोषविदोपि च ।।111।।&lt;br&gt;&#xA;इत्यादिश्रुतिसन्दर्भाद् द्वेषिणस्तम ईयते । हिरण्यकशिपुश्चापि भगवन्निन्दया तमः ।।112।।&lt;br&gt;&#xA;विविक्षुरत्यगात् सूनोः प्रह्लादस्यानुभावतः । यदनिन्दत् पिता मह्यं त्वद्भक्ते मयि चाघवान् ।।113।।&lt;br&gt;&#xA;तस्मात् पिता मे पूयेत दुरन्ताद् दुस्तरादघात् । निन्दां भगवतः शृण्वन् तत्परस्य जनस्य वा ।।114।।&lt;br&gt;&#xA;ततो नापैति यः सोपि यात्यधः सुकृताच्च्युतः । अवजानन्ति मां मूढा मानुषीं तनुमाश्रितम् ।।115।।&lt;br&gt;&#xA;परं भावमजानन्तो मम भूतमहेश्वरम् । मोघाशा मोघकर्माणो मोघज्ञाना विचेतसः ।।116।।&lt;br&gt;&#xA;राक्षसीमासुरीं चैव प्रकृतिं मोहिनीं श्रिताः । मामात्मपरदेहेषु प्रद्विषन्तोभ्यसूयकाः ।।117।।&lt;br&gt;&#xA;तानहं द्विषतः क्रूरान् संसारेषु नराधमान् । क्षिपाम्यजस्रमशुभानासुरीष्वेव योनिषु ।।118।।&lt;br&gt;&#xA;आसुरीं योनिमापन्ना मूढा जन्मनि जन्मनि । मामप्राप्यैव कौन्तेय ततो यान्त्यधमां गतिम् ।।119।।&lt;br&gt;&#xA;यो द्विष्याद् विबुधश्रेष्ठं देवं नारायणं प्रभुम् । कथं स न भवेद् द्वेष्यः आलोकान्तस्य कस्यचित् ।।120।।&lt;br&gt;&#xA;यो द्विष्याद् विबुधश्रेष्ठं देवं नारायणं प्रभुम् । मज्जन्ति पितरस्तस्य नरके शाश्वतीः समाः ।।121।।&lt;br&gt;&#xA;इत्यादिवाक्यसन्दोहाद् द्वेषिणस्तम एव तु ।&lt;br&gt;&#xA;।। विद्याधिकरणम् ।।&lt;br&gt;&#xA;नैव मोक्ष इति प्राहुर्लोकायतमते स्थिताः ।।122।।&lt;br&gt;&#xA;भोगः शरीरपर्यन्तं भस्मीभावस्ततो भवेत् । इति तत्केन मानेन दृष्टं प्रत्यक्षवादिना ।।123।।&lt;br&gt;&#xA;न हि प्रत्यक्षमानेन मोक्षाभावोवसीयते । घटते मुक्तिदृष्टिस्तु पुरुषेण महीयसा ।।124।।&lt;br&gt;&#xA;नेति वक्तुमर्हत्त्वं तु कथञ्चन न विद्यते । साधयन् सर्वसामान्यं कथमेव विशेषवान् ।।125।।&lt;br&gt;&#xA;दृश्यन्ते पुरुषा लोके परापरविदोपि च । अपरोक्षदृशो योगनिष्ठाश्चामलचक्षुषः ।।126।।&lt;br&gt;&#xA;प्रत्यक्षं देवतां दृष्ट्वा तत्प्रसादाप्तभूतयः । ज्ञानविज्ञानपारज्ञा निषिध्यन्ते कथं नृभिः ।।127।।&lt;br&gt;&#xA;दृश्यते चातिमाहात्म्यं तेषामतिमहौजसाम् । यदि तेपि निषिद्ध्यन्ते किं नोक्तिस्ते निषिद्ध्यते ।।128।।&lt;br&gt;&#xA;यदुक्तवाक्यप्रामाण्यं प्रत्यक्षेणोपलभ्यते । वरादयोपि तद्दत्ताः सदा सत्या भवन्ति हि ।।129।।&lt;br&gt;&#xA;अप्रामाण्यं तदुक्तेश्च वृथा वाचावसीयते । न हि प्रयोजनं किञ्चित् परलोकनिवारणात् ।।130।।&lt;br&gt;&#xA;वृथावाचं वृथा हन्याद्यदि तस्य किमुत्तरम् । स्वजीवनविरोधाय वदन् किं नाम बुद्धिमान् ।।131।।&lt;br&gt;&#xA;प्रामाण्ये संशयः किं स्यात् तयोः पुरुषयोरपि । स्वजीवनविरुद्धोक्तिरज्ञो दृष्टस्य चापि यः ।।132।।&lt;br&gt;&#xA;यश्चातीन्द्रियदेवोक्तिश्रोता दृष्टपरावरः । अतीतानागतं सर्वं लोकानुभवमापयन् ।।133।।&lt;br&gt;&#xA;अतः प्रत्यक्षगम्यत्वाद् वेदमात्वस्य च स्फुटम् । यद्यागमस्य नो मात्वमक्षजस्य तथा भवेत् ।।134।।&lt;br&gt;&#xA;यद्यक्षजस्य मात्वं स्यादागमस्य कथं न तत् । लोकवाक्याद् विशेषश्चाव्यभिचारेण सिद्ध्यति ।।135।।&lt;br&gt;&#xA;अस्ति मोक्षोपि धर्मेण यथार्थज्ञानतोपि च । प्रामाण्यमनुमायाश्च जिनस्याप्तत्वसाधने ।।136।।&lt;br&gt;&#xA;तद्वाक्याद् धर्मसज्ज्ञानविज्ञप्तिर्भवतीति च । धर्मोहिंसापरो नान्यो ज्ञानं पुद्गलदर्शनम् ।।137।।&lt;br&gt;&#xA;इति जैनाः कथं तत्स्यात् प्रमाणमनुमानतः । विषयान् प्रति स्थितं ह्यक्षं प्रत्यक्षमिति गीयते ।।138।।&lt;br&gt;&#xA;प्रत्यक्षशब्दानुसारादनुमेति प्रकीर्तिता । आसमन्ताद् गमयति धर्माधर्मौ परं पदम् ।।139।।&lt;br&gt;&#xA;यच्चाप्यतीन्द्रियं त्वन्यत् तेनासावागमः स्मृतः । एतेन कारणेनैव तत्तन्मानत्वमिष्यते ।।140।।&lt;br&gt;&#xA;स्वरूपं हि तदेतेषामन्यथासिद्धिमानतः । अतोनुमा कथं धर्मं पुद्गलं चापि दर्शयेत् ।।141।।&lt;br&gt;&#xA;स्वरूपे पुद्गलस्योक्ता दोषा आनन्दमेव च । न मन्यते पुद्गलं स दुःखाभावः सुखं त्विति ।।142।।&lt;br&gt;&#xA;मात्राभोगातिरेकेण सुखाधिक्यस्य दर्शनात् । सुखस्याभावता केन न च स्यात् किं विपर्ययः ।।143।।&lt;br&gt;&#xA;यदि भावेपि कश्चित् स्यात् तस्यैवाभावता कुतः । यदि सर्वेप्यभावाः स्युरन्योन्यमिति भावना ।।144।।&lt;br&gt;&#xA;अभावाभावतैव स्यात् किं नश्छिन्नं तदा भवेत् । भावत्वं विधिरूपत्वं निषेधत्वमभावता ।।145।।&lt;br&gt;&#xA;निषेधस्य निषेधोपि भाव एव बलाद्भवेत् । प्रथमप्रतिपत्तिस्तु भावाभावनियामिका ।।146।।&lt;br&gt;&#xA;न च पुद्गलविज्ञानं मोक्षदं भवति क्वचित् । अस्वातन्त्र्यात् पुद्गलस्य ज्ञातोपि सुखदो न हि ।।147।।&lt;br&gt;&#xA;न हि दुःखिपरिज्ञानाद्दुःखित्वं विनिवर्तते । यदि पुद्गलविज्ञानाद् दुःखी स्यात् कथञ्चन ।।148।।&lt;br&gt;&#xA;देहवानपि नादुःखी किं ज्ञानादुत्तरं सदा । ईशक्लृप्त्यनुसारेण स्यात् कालादीशवादिनः ।।149।।&lt;br&gt;&#xA;कर्महेतुत्वमपि तु निश्चैतन्यान्न हि क्वचित् । अशेषदुःखवलिये नेदानीं कारणं यथा ।।150।।&lt;br&gt;&#xA;तथोत्तरं च नैव स्यात् दृष्टिपूर्वानुमा यतः । शक्तस्यान्यस्य विज्ञानं तत्प्रीतिजनकं यदि ।।151।।&lt;br&gt;&#xA;तयैव बन्धहानिः स्यादिति किं नाम दूषणम् । स्वज्ञानाद् बन्धहानिस्तु दृश्यते कस्य कुत्रचित् ।।152।।&lt;br&gt;&#xA;अहिंसायाश्च धर्मत्वं केन मानेन गम्यते । हिंसाया एव धर्मत्वमित्युक्ते स्यात् किमुत्तरम् ।।153।।&lt;br&gt;&#xA;धर्मस्य सुखहेतुत्वमपि केनावगम्यते । हत्याया मोक्षहेतुत्वं कुतो मानान्निवार्यते ।।154।।&lt;br&gt;&#xA;न च शून्यपरिज्ञानाच्छून्यभावनयापि च । मोक्षः कथञ्चन भवेत् यदीदानीं कथं न सः ।।155।।&lt;br&gt;&#xA;परप्रसादनेच्छोस्तु वलिम्बो नाम युज्यते । पुमिच्छाधीनता नो चेद्वलिम्बः किं कृतो भवेत् ।।156।।&lt;br&gt;&#xA;अन्यत्रापि वलिम्बास्तु स्युरीशेच्छानिमित्ततः । अन्यथा कारणं चेत् स्यात् किं कार्यं नोपजायते ।।157।।&lt;br&gt;&#xA;कारणे सति कार्यस्य भावः सुनियतोस्य हि । विज्ञानवादिनश्चैव विज्ञानाद्वैतवेदनात् ।।158।।&lt;br&gt;&#xA;विज्ञानभावनाच्चैव मोक्षो न घटते क्वचित् । अन्तर्ज्ञानस्य बाह्ये च क्षणिकत्वस्य वेदनात् ।।159।।&lt;br&gt;&#xA;भावनाच्चोक्तमार्गेण मानाभावान्न मुच्यते । प्रकृतेः पुरुषस्यापि विवेको मुक्तिसाधनम् ।।160।।&lt;br&gt;&#xA;इति साङ्ख्या न चैतस्मिन् मानमीशाप्रसादतः । श्रुतयः स्मृतयश्चैव यदेशस्य प्रसादतः ।।161।।&lt;br&gt;&#xA;वदन्ति नियमान्मुक्तिं तमृतेतः कुतो भवेत् । कणादयोगक्षपादा अपीशस्य प्रसादतः ।।162।।&lt;br&gt;&#xA;मुक्तिं ब्रुवाणा अप्याहुः भोगादेव च कर्मणाम् । क्षयं प्राहुः कुतश्चेत् प्रसन्ने जगदीश्वरे ।।163।।&lt;br&gt;&#xA;भिद्यते हृदयग्रन्थिश्छिद्यन्ते सर्वसंशयाः । क्षीयन्ते चास्य कर्माणि तस्मिन् दृष्टे परावरे ।।164।।&lt;br&gt;&#xA;भिद्यते हृदयग्रन्थिश्छिद्यन्ते सर्वसंशयाः । क्षीयन्ते चास्य कर्माणि दृष्ट आत्मनीश्वरे ।।165।।&lt;br&gt;&#xA;इति श्रुतिपुराणादिवचनेभ्योन्यथागतेः । न च पाशुपताद्युक्तशिवादीनामनुग्रहात् ।।166।।&lt;br&gt;&#xA;नान्यः पन्था इति ह्युक्तं पुरुषज्ञानतः श्रुतौ । सर्वे निमेषा जज्ञिरे विद्युतः पुरुषादधि ।।167।।&lt;br&gt;&#xA;एवं पुरुषशब्दश्च प्रयुक्तोब्धिशये हरौ । न तस्यैशे कश्चन तस्य नाम महद्यशः ।।168।।&lt;br&gt;&#xA;इति चाधिपतिस्तस्य प्रतिषिद्धः स्वयं श्रुतौ । विश्वतः परमां नित्यं विश्वं नारायणं हरिम् ।।169।।&lt;br&gt;&#xA;इति सर्वाधिकत्वोक्त्या समोपि विनिवारितः । समाधिकस्य राहित्यान्नोपचारपुमानसौ ।।170।।&lt;br&gt;&#xA;पुरुष एवेदं सर्वं यद्भूतं यच्च भव्यम् । उतामृतत्वस्येशानो यदन्नेनातिरोहति ।।171।।&lt;br&gt;&#xA;मुक्तामुक्तपरेशत्वमिति तस्याह सा श्रुतिः । अमृतेशानवचनात् सर्वस्येशानतोदिता ।।172।।&lt;br&gt;&#xA;यदि सर्वत्वमुदितमुतेश इति तद्वृथा । उतशब्दो वदेदेष हीशत्वस्य समुच्चयम् ।।173।।&lt;br&gt;&#xA;पुरुषेणैवेदं व्याप्तमिति ब्राह्मणं चाह तं प्रति । एतावानस्य महिमेति महिम्नो वचो हि यत् ।।174।।&lt;br&gt;&#xA;सोमृतस्याभयस्येशो मर्त्यमन्नं यदत्यगात् । इत्यमुक्ताधिपत्यं तु पूर्वार्धोक्तमनूद्य च ।।175।।&lt;br&gt;&#xA;उतामृतस्येश इति विधत्ते मुक्तिगेशताम् । अतो विष्णुपरिज्ञानादेव मुक्तिर्न चान्यतः ।।176।।&lt;br&gt;&#xA;तद्यथेति श्रुतेश्चैव ततः कर्मक्षयो भवेत् । यथैधांसि समिद्धोग्निर्भस्मसात् कुरुतेर्जुन ।।177।।&lt;br&gt;&#xA;ज्ञानाग्निः सर्वकर्माणि भस्मासात् कुरुते तथा । सर्वधर्मान् परित्यज्य मामेकं शरणं व्रज ।।178।।&lt;br&gt;&#xA;अहं त्वां सर्वपापेभ्यो मोक्षयिष्यामि मा शुचः । इत्यादिभगवद्वाक्यैरुक्तार्थश्चावसीयते ।।179।।&lt;br&gt;&#xA;नित्यनैमित्तिकं कर्म कुर्वन्नन्यत् परित्यजन् । मुच्यते संसृतेश्चैतदप्येतेन निराकृतम् ।।180।।&lt;br&gt;&#xA;विद्यैवेतीममेवार्थं स्वयमेवाह वेदराट् । विना कर्म न मोक्षः स्याज्ज्ञानेनेत्यपि सा श्रुतिः ।।181।।&lt;br&gt;&#xA;नान्यः पन्था इति ह्येव निवारयति सादरम् । अन्यथोपासनमपि तमेवमिति वादिनी ।।182।।&lt;br&gt;&#xA;निवारयत्यादरेण न प्रतीक इति प्रभुः । अन्धन्तमः प्रविशन्ति ये त्वविद्यामुपासते ।।183।।&lt;br&gt;&#xA;इति श्रुतिविरोधाच्च नान्यथोपासनं भवेत् । न चाप्येकत्वविज्ञानादुक्तन्यायेन मुच्यते ।।184।।&lt;br&gt;&#xA;इति सर्वं प्रविज्ञाय सर्वैस्तर्कैः सदागमैः । उपासीत हरिं नित्यं गुणैरेव स्वयोग्यतः ।।185।।&lt;br&gt;&#xA;ब्रह्मा सर्वगुणैश्चैव क्रियासामान्यतश्च गीः । गुणसामान्यतो रुद्रो द्रव्यसामान्यतः परे ।।186।।&lt;br&gt;&#xA;।। यावदधिकाराधिकरणम् ।।&lt;br&gt;&#xA;अधिकारविशेषेण भक्तिज्ञानसुखादिभिः । विशेषो देवतादीनां मोक्षे चैव विशेषतः ।।187।।&lt;br&gt;&#xA;न तावता विरोधोस्ति निर्दोषत्वात् समस्तशः । आभासत्वात् परेषां तदवराणां च सर्वशः ।।188।।&lt;br&gt;&#xA;यतोवराणां सर्वेपि गुणाः सर्वाः क्रियाः अपि । नियमेनैव पूर्वेषां सुप्रसादनिबन्धनाः ।।189।।&lt;br&gt;&#xA;अतः सच्छिष्यवत् तेषां नैवेर्ष्यादिः कथञ्चन । न च संसारिदेवानां कालेयत्तापरे इमे ।।190।।&lt;br&gt;&#xA;सूत्रे ह्यारब्धमात्रस्य भोगेनैव क्षयो ध्रुवः । अनारब्धस्य भोगेन त्वितरे इति चोदिताः ।।191।।&lt;br&gt;&#xA;पौनरुक्त्येन तेनैते उक्तार्थे इति निश्चयः ।&lt;br&gt;&#xA;।। इयदामननाधिकरणम् ।।&lt;br&gt;&#xA;उषाः स्वाहा च पर्जन्यो मित्रोग्निर्वरुणो विधुः ।।192।।&lt;br&gt;&#xA;प्रवहोनिरुद्ध इन्द्रोमे रुद्रो वाणी च मारुतः । उत्तरोत्तरतस्त्वेते गुणैः सवैश्च मुक्तिगाः ।।193।।&lt;br&gt;&#xA;सूर्यधर्मौ यथा सोमो मनुर्दक्षो बृहस्पतिः । शची रतिश्चानिरुद्धसमास्तारा च मित्रवत् ।।194।।&lt;br&gt;&#xA;सोमवच्छतरूपा तु प्रसूतिर्वह्निवद्विराट् । पर्जन्यवद्वारुणी च तथा सञ्ज्ञा च रोहिणी ।।195।।&lt;br&gt;&#xA;धार्मी च मित्रवत्त्वेव प्रावही परिकीर्तिता । मित्रपर्जन्यमध्यस्थावश्विनौ विघ्नवित्तपौ ।।196।।&lt;br&gt;&#xA;भृगुरग्निसमो मित्रस्तन्मध्ये ब्रह्मपुत्रकाः । वरुणाग्न्यन्तरा तत्र नारदः प्राय इन्द्रवत् ।।197।।&lt;br&gt;&#xA;कामः सुपर्णी चोमावद्वीन्द्रो रुद्रवदीरितः । निर्ऋतिर्मित्रसदृशो विश्वामित्रः कसूनुवत् ।।198।।&lt;br&gt;&#xA;वैवस्वतो मनुश्चाश्विपश्चादन्ये ततोवराः । च्यवनोचथ्यवैन्याश्च शशबिन्दुश्च हैहयः ।।199।।&lt;br&gt;&#xA;तद्वच्च विप्रराजन्यविशेषोत्रापि कश्चन । तद्वत् प्रियव्रतश्चापि तदन्याः शतदेवताः ।।200।।&lt;br&gt;&#xA;पर्जन्यमित्रान्तराले तदन्ये तु ततोवराः । एतेभ्योभ्यधिका श्रीस्तु सदा मुक्ता विशेषतः ।।201।।&lt;br&gt;&#xA;तत्समो नास्ति परमो हरिरेव न चापरः । संहितायां बृहत्यां तु स्वयं भगवतोदितम् ।।202।।&lt;br&gt;&#xA;तदेतदखिलं प्राण आहङ्कारिक एव च । इन्द्रादनन्तरो &amp;hellip;.. ।।&lt;br&gt;&#xA;।। दर्शनभेदाधिकरणम् ।।&lt;br&gt;&#xA;&amp;hellip;.. दृष्टिरिति योग्यानुसारतः ।।203।।&lt;br&gt;&#xA;।। प्रदानाधिकरणम् ।।&lt;br&gt;&#xA;सम्यग्गुरुप्रसादश्च मुख्यतो दृष्टिकारणम् ।&lt;br&gt;&#xA;।। गुरुप्रसादाधिकरणम् ।।&lt;br&gt;&#xA;श्रवणादि च कर्तव्यं नान्यथा दर्शनं क्वचित् ।।204।।&lt;br&gt;&#xA;।। पूर्वविकल्पाधिकरणम् ।।&lt;br&gt;&#xA;गुणाधिकं गुरुं प्राप्य तद्धीनं नाप्नुयात् क्वचित् । विपर्ययस्तु कर्तव्यः सर्वथा शुभमिच्छता ।।205।।&lt;br&gt;&#xA;समे विकल्प एव स्यात् पूर्वानुज्ञा च सर्वथा । तदुत्तमगुरुप्राप्त्यै पूर्वानुज्ञा न मृग्यते ।।206।।&lt;br&gt;&#xA;गुरुबर्‌रह्माखिलानां च विद्या चैव सरस्वती । देवता भगवान् विष्णुः सर्वेषामविशेषतः ।।207।।&lt;br&gt;&#xA;तत्प्रसादेन मुक्तिः स्यान्नान्यथा तु कथञ्चन । स्वोत्तमास्तु क्रमेणैव सर्वेषां गुरवः स्मृताः ।।208।।&lt;br&gt;&#xA;उपदेशो ब्रह्मणस्तु सर्वेषामेव मुक्तये ।&lt;br&gt;&#xA;।। ताद्विद्याधिकरणम् ।।&lt;br&gt;&#xA;साधनेभ्योधिका भक्तिर्नैवान्यत् तादृशं क्वचित् ।।209।।&lt;br&gt;&#xA;भक्तिश्चैव हरावेव मुख्यान्यत्र यथाक्रमम् । स्वाधिका त्वेव सर्वत्र स्वोत्तमेषु क्रमेण च ।।210।।&lt;br&gt;&#xA;अनुवर्तते च सा भक्तिर्मुक्तावानन्दरूपिणी । तत्पूर्वकोपासनैवं कर्तव्या मुक्तये गुणैः ।।211।।&lt;br&gt;&#xA;इति श्रीमदानन्दतीर्थभगवत्पादाचार्यविरचिते ब्रह्मसूत्रानुव्याख्याने तृतीयाध्यायस्य तृतीयः पादः ।।&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/03/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/03/04/</guid>
      <description>&lt;p&gt;तृतीयाध्यायस्य चतुर्थः पादः&lt;br&gt;&#xA;एवमुत्पन्ननिर्दोषभगवद्दर्शनात् सदा । अपेक्षितफलप्राप्तिरारब्धस्यानतिक्रमात् ॥1॥&lt;br&gt;&#xA;देवर्षिमानुषादीनां तत्तज्जात्यनुसारतः । जैमिन्युक्तं मानुषाणां तद्विशेषाश्च केचन ॥2॥&lt;br&gt;&#xA;सामान्यं भगवत्प्रोक्तं देवादीनां विशेषतः । बलवद्विरोधिसद्भावे जैमिन्याद्युक्तिरिष्यते ॥3॥&lt;br&gt;&#xA;॥ कामचाराधिकरणम् ॥&lt;br&gt;&#xA;विकर्मलेपो नैवस्ति सम्यग्दृष्टिमतां क्वचित् । गुणहानिश्च नैवास्ति ब्रह्मणस्त्वविकर्मतः ॥4॥&lt;br&gt;&#xA;देवानामपि न प्रायः क्लृप्तस्य तु कथञ्चन । प्राप्तह्रासो भवेत् क्वापि महता तु विकर्मणा ॥5॥&lt;br&gt;&#xA;तथापि तत्क्लृप्तमेव तस्मान्न नियमोज्झितिः । चन्द्रसुग्रीवयोश्चैव स्वोच्चदारपरिग्रहात् ॥6॥&lt;br&gt;&#xA;प्राप्ताहानिरभून्नैव क्लृप्तहानिः कथञ्चन । ह्रासोपि मानुषादीनामानन्दस्य विकर्मणा ॥7॥&lt;br&gt;&#xA;भवेन्मुक्तौ विशेषेण स्वोच्चानामपराधतः । ज्ञानोत्तरस्य पापस्य चतुर्थेलेप उच्यते ॥8॥&lt;br&gt;&#xA;अशुचित्वादिकं चास्य न भवेदिति तत्फलम् । अत्र ज्ञानफलस्यैव मुक्तेर्नियततोच्यते ।।9।।&lt;br&gt;&#xA;प्रारब्धकर्मजस्यैव विषभक्षान्मृतेरिव । प्राप्तस्याप्यनिवर्त्यस्य किञ्चिद्भुक्तस्य संविदा ।।10।।&lt;br&gt;&#xA;उपमर्द इह प्रोक्तः देवादीनां यथाक्रमम् । सर्वात्मना त्वभोगो हि प्रारब्धस्यैव कर्मणः ।।11।।&lt;br&gt;&#xA;न ब्रह्मदर्शिनोपि स्यात् फलह्रासस्तु विद्यते । सर्वात्मना फलह्रासो यदि नारब्धकर्मणः ।।12।।&lt;br&gt;&#xA;स्यात् काम्यविधिवैयर्थ्यमित्युक्तनियमो भवेत् । एवमाद्यपि सम्प्रोक्ते तन्त्रभागवते स्फुटम् ।।13।।&lt;br&gt;&#xA;तारतम्यं फले नो चेद् ब्रह्मादीनां कथं श्रुतिः । अवृजिनोकामहत इति मुक्तिं निगद्य च ।।14।।&lt;br&gt;&#xA;आनन्दतारतम्यं च तेषां ब्रूयात् पृथक् पृथक् । संसार एव चेदेतत् तारतम्यं न मुख्यतः ।।15।।&lt;br&gt;&#xA;अकामहतशब्दार्थोवृजिनत्वं च नो भवेत् । कामस्य यत्राप्ताः कामास्तत्र माममृतं कृधि ।।16।।&lt;br&gt;&#xA;इति यल्लक्षणं मुक्तेः श्रुतिराह बलीयसी । कामाहतिः कुतोन्यत्र प्राप्तकामस्य सा भवेत् ।।17।।&lt;br&gt;&#xA;अप्रयत्नेन कामानामवाप्तिः सा यदा भवेत् । तदैवाकामहतता कुत एवान्यथा भवेत् ।।18।।&lt;br&gt;&#xA;चेतनस्य त्वसुप्तस्य कुत्र दृष्टा ह्यकामता । अव्यक्तिरेव कामानां न नाशो मोहसुप्तयोः ।।19।।&lt;br&gt;&#xA;यत्कामः स्वापमाप्नोति तदेवोत्थापितः पुनः । अवशोपि व्याहरति कुतः सुप्तावकामता ।।20।।&lt;br&gt;&#xA;सर्वकामानवाप्नोति ब्रह्मणा सह मुक्तिगः । पर्येति तत्र जक्षंश्च क्रीडन् रतिमवाप्नुयात् ।।21।।&lt;br&gt;&#xA;कामान्नी कामरूपी सन्निमान् लोकांश्च सञ्चरन् । आस्ते गायन् साम मुक्त इत्यादिश्रुतिसद्बलात् ।।22।।&lt;br&gt;&#xA;अकामः स्यात् कथं मुक्तः कामा येस्य हृदि श्रिताः । इत्यन्तःकरणस्थानां कामानां मोक्षमेव हि ।।23।।&lt;br&gt;&#xA;आह श्रुतिर्हृदीत्येव न चेद् व्यर्थं विशेषणम् । हृद्येव तेषां श्रयणमिति पक्षो न भासते ।।24।।&lt;br&gt;&#xA;मुक्तानां कामितामाह पृथक् शाखासु यच्छ्रुतिः । अतोकामहतत्वं तु मुक्तानामेव मुख्यतः ।।25।।&lt;br&gt;&#xA;मुख्यार्थस्य वृथा त्यागो मायिनामेव भूषणम् । अपापत्वमदुःखत्वं चावृजिनत्वमिहोदितम् ।।26।।&lt;br&gt;&#xA;अप्रियं वृजिनं दुःखमकं तोद इतीर्यते । तत्कारणत्वात् पापं वा वृजिनं नाम कथ्यते ।।27।।&lt;br&gt;&#xA;इत्युक्तः स्वयमीशेन नामार्थः शब्दनिर्णये । अपापत्वं च नैवास्ति यावत् संसारमस्य हि ।।28।।&lt;br&gt;&#xA;आरब्धपापमस्त्येव दुःखं च ज्ञानिनोपि हि । तस्मात् तस्मादकामत्वमिति चाश्रुतकल्पना ।।29।।&lt;br&gt;&#xA;अकामहत इत्युक्ते श्रुतहानिरपि स्फुटा । कुत्रचित् कामिनः पुंसः कामाभावात् क्वचित् क्वचित् ।।30।।&lt;br&gt;&#xA;इन्द्रादिसुखभोगोस्तीत्यनुभूतिर्हि कुप्यति । तस्मादमुक्तसुखगं तारतम्यं पृथक् पृथक् ।।31।।&lt;br&gt;&#xA;उक्त्वा यश्चेति मुक्तानां तारतम्यं सुखे श्रुतिः । आहेति पेशलं तच्च चशब्दादेव गम्यते ।।32।।&lt;br&gt;&#xA;राद्धः संसिद्ध इत्येव मुक्त एवावगम्यते । साधुना विष्णुना युक्तो मुक्तः साधुयुवा मतः ।।33।।&lt;br&gt;&#xA;यौवनं नित्यमेतस्य मुक्तस्येति युवा स च । फलमध्ययनस्याप्तं तेनाध्यायक ईरितः ।।34।।&lt;br&gt;&#xA;निर्ह्रासानन्दसम्प्राप्त्या चाशिष्ठ इति गीयते । स्थितस्यानन्यथाप्राप्तेर्द्रढिष्ठ इति चोदितः ।।35।।&lt;br&gt;&#xA;बलिष्ठस्य स्वभावेन मुक्तो भवति केवलम् । तस्येयं पृथिवीत्यादि पूर्वभावव्यपेक्षया ।।36।।&lt;br&gt;&#xA;स एक इति संसारगतमुक्त्वा सुखं पुनः । श्रोत्रियस्येति वदति मुक्ताञ्छतगुणात्मताम् ।।37।।&lt;br&gt;&#xA;संसारगाच्च संसारगतस्यैव शताधिकम् । मुक्तान्मुक्तस्य युक्तं स्याच्छ्रुत्युक्तमभिवीक्षतः ।।38।।&lt;br&gt;&#xA;युक्तं च साधनाधिक्यात् साध्याधिक्यं सुरादिषु । नाधिक्यं यदि साध्ये स्यात् प्रयत्नः साधने कुतः ।।39।।&lt;br&gt;&#xA;यत्नश्च दृश्यते तेषां महानेव महात्मनाम् । यत्र साधनबाहुल्यं साध्यबाहुल्यमत्र च ।।40।।&lt;br&gt;&#xA;दृष्टं नियमतो नो चेन्न यत्नं कुर्युरञ्जसा । कृच्छ्रेण साधनादेव न मुक्तवदुदीर्यते ।।41।।&lt;br&gt;&#xA;दशकल्पं तपश्चीर्णं रुद्रेण लवणार्णवे । त्यक्त्वा सुखानि सर्वाणि क्लिष्टेन लवणाम्भसा ।।42।।&lt;br&gt;&#xA;शक्रेण वर्षकोटीश्च धूमः पीतोतिदुःखतः । वर्षायुतं च सूर्येण तपोवाक्शिरसा कृतम् ।।43।।&lt;br&gt;&#xA;सुदुःखेन सुखं त्यक्त्वा धर्मेमाकाशशायिना । पीता मरीचयो वर्षसाहस्रमतिसादरम् ।।44।।&lt;br&gt;&#xA;अतिकृच्छ्रेण कुर्वन्ति यत्नं ब्रह्मविदोपि च । इत्येतदखिलं मोक्षे विशेषाभावतः कथम् ।।45।।&lt;br&gt;&#xA;दैवी सम्द्विमोक्षाय निबन्धायासुरी मता । इति मोक्षविशेषश्च स्वयं भगवतोदितः ।।46।।&lt;br&gt;&#xA;तमेव यूयं भजतात्मवृत्तिभिर्मनोवचःकायगुणैः स्वकर्मभिः ।&lt;br&gt;&#xA;अमायिनः कामदुघाङ्घ्रिपङ्कजं यथाधिकारावसितार्थसिद्धये ।।47।।&lt;br&gt;&#xA;अक्षण्वन्तः कर्णवन्तः सखायो मनोजवेष्वसमा बभूवुः ।&lt;br&gt;&#xA;आदध्नास उपकक्षास उ त्वे ह्रदा इव स्नात्वा उ त्वे ददृश्रे ।।48।।&lt;br&gt;&#xA;इत्यादीनि च वाक्यानि तारतम्यं विमुक्तिगम् । व्यक्तं वदन्ति तत्केन साम्यं मुक्तेषु गम्यते ।।49।।&lt;br&gt;&#xA;दुःखाद्यभावसाम्यं च साम्यवाक्यर्थ ईयते । भक्त्यादिगुणसद्भावे ह्यतुल्यत्वं च भारते ।।50।।&lt;br&gt;&#xA;उक्तं साधनवैशेष्यमपि सर्वत्र कथ्यते । दुर्ज्ञेयं घोररूपस्य त्रैलोक्यध्वंसिनः प्रभोः ।।51।।&lt;br&gt;&#xA;दैवतैर्मुनिभिः सिद्धैर्महायोगिभिरेव च । नित्ययुक्तैर्महाभागैविमोहक्लेशसाध्वसैः ।।52।।&lt;br&gt;&#xA;महोत्साहैर्महाधैर्यैः सत्त्वस्थैर्व्यवसायिभिः । अतीतानागतज्ञानप्रभवाप्ययवेदिभिः ।।53।।&lt;br&gt;&#xA;शौचस्वाध्यायसन्तोषतपःसत्यदायन्वितैः । किमु मर्त्यैर्भयभ्रान्तिध्वंसमोहरुजान्वितैः ।।&lt;br&gt;&#xA;अल्पायुर्वीर्यधीसत्त्वव्यवसायश्रुतिव्रतैः ।।54।।&lt;br&gt;&#xA;कस्तं मदामदं देवं मदन्यो ज्ञातुमर्हति । ब्रह्मैव किञ्चिज्जानाति न तदन्यो हि कश्चन ।।55।।&lt;br&gt;&#xA;मुक्तानामपि सिद्धानां नारायणपरायणः । सुदुर्लभः प्रशान्तात्मा कोटिष्वपि महामते ।।56।।&lt;br&gt;&#xA;इयं विसृष्टिर्यत आ बभूव यदि वा दधे यदि वा न ।&lt;br&gt;&#xA;यो अस्याध्यक्षः परमे व्योमन् सो अङ्ग वेद यदि वा न वेद ।।57।।&lt;br&gt;&#xA;यः स्वात्ममायाविभवं स्वयं गतो नाहं नभस्वांस्तमथापरे कुतः ।&lt;br&gt;&#xA;ब्रह्मापि यं वेत्ति न वेद सम्यक् अन्ये कुतो देवमुनीन्द्रमर्त्याः ।।58।।&lt;br&gt;&#xA;नमस्तेमिततत्त्वाय ब्रह्मादीनां च सूतये । निर्गुणाय च सत्काष्ठां नाहं वेदापरे कुतः ।।59।।&lt;br&gt;&#xA;नाहं परायुर्ऋषयो न मरीचिमुख्याः जानन्ति यद्विरचितं खलु सत्त्वसङ्घाः ।&lt;br&gt;&#xA;यन्मायया मुषितचेतसा ईशदैत्यमर्त्यादयः किमुत शश्वदभद्रवृत्ताः ।।60।।&lt;br&gt;&#xA;अहं महेन्द्रो निर्ऋतिः प्रचेताः सोमोग्निरीशः पवनोर्को विरिञ्चः ।&lt;br&gt;&#xA;आदित्यविश्वे वसवोथ साध्यामरुद्गणा रुद्रगणाः ससिद्धाः ।।61।।&lt;br&gt;&#xA;अन्ये च ये विश्वसृजोमरेशाभृग्वादयोस्पृष्टरजस्तमस्काः ।&lt;br&gt;&#xA;यस्येहितं न विदुः स्पृष्टमायाः सत्त्वप्रधाना अपि किं ततोन्ये ।।62।।&lt;br&gt;&#xA;सर्वस्यादौ स्मृतौ ब्रह्मा तस्माद् देवादनन्तरः । जातानि देवप्रवरं भूयश्चातोधिकं नृप ।।63।।&lt;br&gt;&#xA;न त्वामतिशयिष्यन्ति मुक्तावपि कथञ्चन । मद्भक्तियोगाज्ज्ञानाच्च सर्वानतिशयिष्यति ।।64।।&lt;br&gt;&#xA;यथा भक्तिविशेषोत्र दृश्यते पुरुषोत्तमे । तथा मुक्तिविशेषोपि ज्ञानिनां लिङ्गेभेदने ।।65।।&lt;br&gt;&#xA;सायुज्यं समनुप्राप्ताः अपि देवादयोखिलाः । तारतम्याद्धि तिष्ठन्ति तारतम्यं हि साधने ।।66।।&lt;br&gt;&#xA;मनुष्याणां सहस्रेषु कश्चिद्यतति सिद्धये । यततामपि सिद्धानां कश्चिन्मां वेत्ति तत्वतः ।।67।।&lt;br&gt;&#xA;य इदं परमं गुह्यं मद्भक्तेष्वभिधास्यति । भक्ति मयि परां कृत्वा मामेवैष्यत्यसंशयः ।।68।।&lt;br&gt;&#xA;न च तस्मान्मनुष्येषु कश्चिन्मे प्रियकृत्तमः । भविता न च मे तस्मादन्यः प्रियतरो भुवि ।।69।।&lt;br&gt;&#xA;अध्येष्यते च य इमं धर्म्यं संवादमावयोः । ज्ञानयज्ञेन तेनाहमिष्टः स्यामिति मे मतिः ।।70।।&lt;br&gt;&#xA;श्रद्धावाननसूयश्च श?ृणुयादपि यो नरः । सोपि मुक्तः शुभाल्लोकान्  प्राप्नुयात् पुण्यकर्मणाम् ।।71।।&lt;br&gt;&#xA;ध्यानेनात्मनि पश्यन्ति केचिदात्मानमात्मना । अन्ये सङ्ख्येन योगेन कर्मयोगेन चापरे ।।72।।&lt;br&gt;&#xA;अन्ये त्वेवमजानन्तः श्रुत्वान्येभ्यः उपासते । तेपि चातितरन्त्येव मृत्युं श्रुतिपरायणाः ।।73।।&lt;br&gt;&#xA;सुसूक्ष्मैरप्यशेषैश्च विशेषैः सह पश्यति । स्वात्मानं भगवान् विष्णुः सर्वरूपोपि सर्वदा ।।74।।&lt;br&gt;&#xA;सर्वत्र चान्यदप्येवं तेनादृष्टं न हि क्वचित् । सर्वत्र सर्वदैवेशं पश्यत्येव रमापि तु ।।75।।&lt;br&gt;&#xA;न तु सर्वैर्विशेषैस्तं पश्यन्त्यप्यन्यतोधिकम् । स्वात्मानमन्यच्चाशेषं पश्यत्येव हि सर्वदा ।।76।।&lt;br&gt;&#xA;ब्रह्मा तु सर्वगं पश्येद्गुणानप्यन्यतोधिकम् । न तु सर्वेषु कालेषु तथा पश्यत्यमुक्तिगः ।।77।।&lt;br&gt;&#xA;मुक्तस्तु सर्वदा पश्येत् सर्वगत्वेन चापि तु । न रमावद्विशेषाणां दर्शनं शक्नुयात् क्वचित् ।।78।।&lt;br&gt;&#xA;स्वात्मानमन्यच्च सदा विशेषैरखिलैरपि । पश्यत्यञ्जस्तथा वाणी विशेषांस्तावतो न तु ।।79।।&lt;br&gt;&#xA;त्रैगुण्यात् परतः पश्येद् व्याप्तं शतगुणं हरिम् । गिरिशो गरुडश्चैव तमोमात्रगतं हरिम् ।।80।।&lt;br&gt;&#xA;पश्येद्विशेषानपि हि वाणीदृष्टान्न पश्यति । उमा सुपर्णी च महत्तत्त्वं यावत्प्रपश्यति ।।81।।&lt;br&gt;&#xA;रुद्रदृष्टान् विशेषांश्च नैव पश्येत् कदाचन । स्वरूपमन्यरूपं च मुक्ता देवाः समस्तशः ।।82।।&lt;br&gt;&#xA;जानन्तीन्द्रश्च कामश्च ब्रह्म यावदहङ्कृतिः । पश्यन्तो मनुदक्षाद्या बुद्धितत्त्वस्थितं हरिम् ।।83।।&lt;br&gt;&#xA;पश्यन्ति सोमसूर्यौ तु मनःस्थं परमेश्वरम् । अन्ये भूतस्थितं विष्णुं देवाः पश्यन्ति सर्वदा ।।84।।&lt;br&gt;&#xA;बहुसाहस्रवर्षेण महत्तत्त्वे क्वचित् क्वचित् । अन्ये चैव यथायोग्यमण्डान्तर्वतिनं हरिम् ।।85।।&lt;br&gt;&#xA;श्वेतद्वीपपतिं चैव हृद्येवान्ये तु केचन । कदाचिदेव तत्रापि केचित् पश्यन्ति केशवम् ।।86।।&lt;br&gt;&#xA;उमा यावदनन्तांशान् पूर्वदृष्टेभ्य एव तु । विशेषान् वासुदेवस्य पश्चादुक्तान् विवक्षते ।।87।।&lt;br&gt;&#xA;शक्रकामादयश्चैव विशेषान् ब्रह्मणि स्थितान् । उमादिभिः प्रबुद्धेभ्यः शतांशानेव चक्षते ।।88।।&lt;br&gt;&#xA;इत्यादिवेदस्मृतिगवचनेभ्यो यथार्थतः । तारतम्यं च मुक्तानां साधनानां च दृश्यते ।।89।।&lt;br&gt;&#xA;साध्यसाधनवैरूप्यमदृष्टं केन कल्प्यते । वैषम्यं निर्घृणत्वं च तेन स्यातां परस्य च ।।90।।&lt;br&gt;&#xA;सापेक्षत्वादिति च तौ विद्याधीशेन वारितौ । तारतम्यात् साधनानां साध्यतादृक्त्वमीशतः ।।91।।&lt;br&gt;&#xA;अवैषम्यादिहेतुः स्यात् सदैव परमेश्वरे । स्वातन्त्र्ये विद्यमानेपि साधनादौ परेशितुः ।।92।।&lt;br&gt;&#xA;अपेक्ष्यानादिवैचित्र्यं न दोष इति तद्वचः । नानादित्वादिति ह्युक्तमुपपद्यत इत्यपि ।।93।।&lt;br&gt;&#xA;अपेक्ष्योपायवैषम्यमुपेयस्य तथा स्थितिः । मया कया विरुद्धा स्यात् राजादावपि दृश्यते ।।94।।&lt;br&gt;&#xA;त्यागो दृष्टस्य चादृष्टकल्पनेति सुदुष्करौ । मायिभ्योन्येन केनापि तत्किमन्यैश्च वादिभिः ।।95।।&lt;br&gt;&#xA;मायिनोत्रनुगम्यन्ते श्रुतहान्यश्रुतग्रहौ । अप्यत्र मायिनां लिङ्गे तत्के दोषास्ततोधिकाः ।।96।।&lt;br&gt;&#xA;निःशेषगतदोषाणां बहुभिर्जन्मभिः पुनः । स्यादापरोक्ष्यं हि हरेर्द्वेषेर्ष्यादिस्ततः कुतः ।।97।।&lt;br&gt;&#xA;भवेयुर्यदि चेर्ष्याद्याः समेष्वपि कुतो न ते । तप्यमानाः समान् दृष्ट्वा द्वेषेर्ष्यादियुता अपि ।।98।।&lt;br&gt;&#xA;दृश्यन्ते बहवो लोके दोषा एवात्र कारणम् । यदि निर्दोषता तत्र किमाधिक्येन दूष्यते ।।99।।&lt;br&gt;&#xA;यद्यन्यदर्शनाभावादीर्ष्यादिर्विनिवार्यते । अदर्शनादरत्यादिः कथं तेन निवार्यते ।।100।।&lt;br&gt;&#xA;ब्रह्मणोप्यरतिर्दृष्टा पूर्वमेकाकिनः श्रुतौ । नैव रेमे स चैकाकी तस्मान्न रमते क्वचित् ।।101।।&lt;br&gt;&#xA;द्वितीयमैच्छत् तेनासाविति श्रुतय ऊदिरे । यदीच्छा तत्र नैवास्तीत्येव तत्कल्प्यते मृषा ।।102।।&lt;br&gt;&#xA;श्रुत्युक्तनिर्दोषतैव किं नाङ्गीक्रियते स्वयम् । तारतम्यं च कामं च श्रुतमेवातिहाय तु ।।103।।&lt;br&gt;&#xA;अश्रुता समता केन कल्प्यते युक्तिमानिना । किं तन्मानं समत्वे ते मुक्तानामुपलभ्यते ।।104।।&lt;br&gt;&#xA;वृथायमाग्रहः केन श्रुतहान्यश्रुतग्रहे । मोक्षेपि तारतम्येतश्चेतनत्वात् पुरा यथा ।।105।।&lt;br&gt;&#xA;इत्युक्त उत्तरं किं ते कल्पनामात्रवादिनः । न च दुःखादिकं कल्प्यं निर्दुःखत्वश्रुतेर्बलात् ।।106।।&lt;br&gt;&#xA;शोकं तरत्यात्मवेत्ता तीर्णः सर्वानदुःखभाक् । येनानन्द्येव भवति न शोचति कदाचन ।।107।।&lt;br&gt;&#xA;किल्बिषस्पृगित्यतुषणिररं हितं इहेश्वरः । यं यमन्तमभिप्रेप्सुः स सङ्कल्पाद्भवेदिह ।।108।।&lt;br&gt;&#xA;इत्यादिश्रुतयो मानं निर्दुःखत्वादिसम्पदि । अतो दुःखाद्यनुमया नावकाशोत्र लभ्यते ।।109।।&lt;br&gt;&#xA;तारतम्यानुमा तेन भवेन्नातिप्रसङ्गिनी । श्रुतियुक्तिबलादेवं तारतम्यं विभाव्यते ।।110।।&lt;br&gt;&#xA;मुक्तावपि ततः केत्र विरोधं कर्तुमीशते ।&lt;br&gt;&#xA;।। आधिकारिकाधिकरणम् (उभयलिङ्गाधिकरणम्) ।।&lt;br&gt;&#xA;अनादियोग्यता चैव कलिवाणीश्वरावधिम् ।।111।।&lt;br&gt;&#xA;को निवारयितुं शक्तो युक्त्यागमबलोद्धताम् । ब्रह्मणोन्यत आधिक्ययुक्तः कालो विवादवान् ।।112।।&lt;br&gt;&#xA;कालो ह्ययं यथेत्यादि मानुमा मानिनो भवेत् । अन्यशब्दो हरिश्रीस्वसमेभ्योन्यविवक्षया ।।113।।&lt;br&gt;&#xA;प्रयुक्तो नैव दोषाय रुद्रादिषु च युक्तितः । उत्तमत्वं तु मुक्तानामपि न ब्रह्मणो भवेत् ।।114।।&lt;br&gt;&#xA;व्यक्तिः सुखस्य तु भवेन्न त्वाधिक्यं सुखस्य च । बलज्ञानाधिकत्वं च तेभ्योपि ब्रह्मणो सदा ।।&lt;br&gt;&#xA;आधिक्यस्य त्वनित्यत्वे न किञ्चिन्मानमीयते ।।115।।&lt;br&gt;&#xA;शृण्वे वीर उग्रमुग्रं दमायन् अन्यमन्यमतिनेनीयमानः । एधमानद्विळुभयस्य राजा चोष्कूयते विश इन्द्रो मनुष्यान् ।।116।।&lt;br&gt;&#xA;परा पूर्वेषां सख्या वृणक्ति वितर्तुराणो अपरेभिरेति । अनानुभूतीरवधून्वानः पूर्वीरिन्द्रः शरदस्तर्तरीति ।।117।।&lt;br&gt;&#xA;दिवे दिवे सदृशीसन्यमर्धं कृष्णा असेधदप सद्मनोजाः । अहं दासा वृषभो वस्नयन्तोदव्रजे वर्चिनं शम्बरं च ।।118।।&lt;br&gt;&#xA;तं भूतिरिति देवा उपासाञ्चक्रिरे ते बभूवुस्तस्माद्धाप्येतर्हि सुप्तो भूभूरित्येव प्रश्वसित्यभूतिरित्यसुरास्ते ह पराबभूवुः ।।119।।&lt;br&gt;&#xA;तद्यथा पेशस्करी पेशसो मात्रामुपादायान्यन्नवतरं कल्याणतरं रूपं तनुते एवमेवायमात्मेदं शरीरं निहत्याविद्यां गमयित्वान्यन्नवतरं कल्याणतरं रूपं कुरुते पित्र्यं वा गान्धर्वं वा दैवं वा प्राजापत्यं वा ब्राह्मं वान्येषां भूतानाम् ।।120।।&lt;br&gt;&#xA;प्रयान्ति परमां सिद्धिमैहिकीमुष्मकीं द्रुतम् । या न प्राप्यासुरैः सर्वैरक्षय्या क्लेशवर्जिता ।।121।।&lt;br&gt;&#xA;न तां गतिं प्रपद्यन्ते विना भागवतान्नरान् । अवजानन्ति मां मूढा मानुषीं तनुमाश्रितम् ।।122।।&lt;br&gt;&#xA;परं भावमजानन्तो मम भूतमहेश्वरम् । मोघाशा मोघकर्माणो मोघज्ञाना विचेतसः ।।123।।&lt;br&gt;&#xA;राक्षसीमासुरीं चैव प्रकृतिं मोहिनीं श्रिताः । महात्मानस्तु मां पार्थ दैवीं प्रकृतिमाश्रिताः ।।124।।&lt;br&gt;&#xA;भजन्त्यनन्यमनसो ज्ञात्वा भूतादिमव्ययम् । अभयं सत्त्वसंशुद्धिर्ज्ञानयोगव्यवस्थितिः ।।125।।&lt;br&gt;&#xA;दानं दमश्च यज्ञश्च स्वाध्यायस्तप आर्जवम् । अहिंसा सत्यमक्रोधस्त्यागः शान्तिरपैशुनम् ।।126।।&lt;br&gt;&#xA;दया भूतेष्वलोलुत्वं मार्दवं ह्रीरचापलम् । तेजः क्षमा धृतिः शौचमद्रोहो नातिमानिता ।।127।।&lt;br&gt;&#xA;भवन्ति सम्पदं दैवीमभिजातस्य भारत । दम्भो दर्पोभिमानश्च क्रोधः पारुष्यमेव च ।।128।।&lt;br&gt;&#xA;अज्ञानं चाभिजातस्य पार्थ सम्पदमासुरीम् । मामात्मपरदेहेषु प्रद्विषन्तोभ्यसूयकाः ।।129।।&lt;br&gt;&#xA;तानहं द्विषतः क्रूरान् संसारेषु नराधमान् । क्षिपाम्यजस्रमशुभानासुरीष्वेव योनिषु ।।130।।&lt;br&gt;&#xA;आसुरीं योनिमापन्नाः मूढा जन्मनि जन्मनि । मामप्राप्यैव कौन्तेय ततो यान्त्यधमां गतिम् ।।131।।&lt;br&gt;&#xA;द्विविधो भूतसर्गोत्र दैव आसुर एव च । विष्णुभक्तिपरो दैवो विपरीतस्तथासुरः ।।132।।&lt;br&gt;&#xA;देवानां परमो धर्मः सदा यज्ञादिकाः क्रियाः । स्वाध्यायस्तत्त्ववेदित्वं विष्णुपूजारतिः स्मृतिः ।।133।।&lt;br&gt;&#xA;दैत्यानां बाहुशालित्वं मात्सर्यं युद्धसत्क्रिया । नीतिशास्त्रप्रवेदित्वं शिवपूजारतिः स्मृतिः ।।134।।&lt;br&gt;&#xA;वर्णाश्रमाचारवत्त्वं स्वाध्यायो भक्तिरच्युते । शिवे सूर्ये तथा देव्यां स्वभावो मानुषः स्मृतः ।।135।।&lt;br&gt;&#xA;अनादिवैष्णवा एव देवतास्तु स्वभावतः । विपरीतास्ततो दैत्याः सदैवानादिकालतः ।।136।।&lt;br&gt;&#xA;मानुषा मिश्रमतयो विमिश्रगतयोपि च । इत्यादिवाक्यसन्दभैर्ज्ञायतेनादियोग्यता ।।137।।&lt;br&gt;&#xA;यद्यनादिविशेषो न साम्प्रतं कथमेव सः । अदृष्टादेव चादृष्टं स्वीकृतं सर्ववादिभिः ।।138।।&lt;br&gt;&#xA;आकस्मिको विशेषश्चेददृष्टे क्वचिदिष्यते । सर्वत्राकस्मिकत्वं स्यान्नादृष्टापेक्षता भवेत् ।।139।।&lt;br&gt;&#xA;अदृष्टाच्चेद्विशेषोयमनादित्वं कुतो न तत् । न चान्यभेदवद्विष्णौ भेदस्तद्दर्शिनामपि ।।140।।&lt;br&gt;&#xA;दृश्यते प्रत्यभिज्ञैव बहुरूपेषु दृश्यते । बहुत्वं च विशेषेण न भेदेन कथञ्चन ।।141।।&lt;br&gt;&#xA;प्रत्यभिज्ञा च येषां न तेपि तन्मुष्टदृष्टयः । भेदं नैव प्रपश्यन्ति भेदमन्येभ्यः एव च ।।142।।&lt;br&gt;&#xA;पश्यन्त्येवं हरिस्तेषां सन्दर्शयति नान्यथा । एवं बृहत्संहितायां वचनं न पुराणगम् ।।143।।&lt;br&gt;&#xA;लोकदर्शनवाद्येव वेदरोधाय शक्नुयात् । अपरीक्षितदृष्टिश्च परीक्षापूर्वदर्शनम् ।।144।।&lt;br&gt;&#xA;निषेद्धुं शक्नुयात् क्वापि देवदत्तादिदृष्टिवत् । न च निश्चितभेदस्य दर्शनेस्ति पुराणगम् ।।145।।&lt;br&gt;&#xA;वाक्यं कश्चिद्धि सम्मुग्धं दर्शनं तत्र गम्यते । अपरीक्षितमेवात्र वेधिकमधीशितुः ।।146।।&lt;br&gt;&#xA;परीक्षादर्शने नैव दृश्यते केनचित् क्वचित् । निर्दोषमेव तं ब्रह्मा ददर्शाशेषरूपिणम् ।।147।।&lt;br&gt;&#xA;निर्दोषमेव रुद्रोद्राङ्निर्दोषं तं पुरन्दरः । निर्दोषाण्यस्य रूपाणि दृष्टान्येवं सुरोत्तमैः ।।148।।&lt;br&gt;&#xA;अन्ये सदोषाः सर्वेपि निर्दोषो हरिरेकलः । इति बर्कश्रुतेश्चैव सदोषं नास्य दर्शनम् ।।149।।&lt;br&gt;&#xA;अविद्धो विद्धवद्विष्णुरजातो जातवन्मृषा । अबद्धो बद्धवच्चैव दर्शयत्यमितद्युतिः ।।150।।&lt;br&gt;&#xA;इति पैङ्गिश्रुतिश्चैव प्राह निर्दोषतां हरेः । अपरीक्षितदृष्ट्यैव सदोषो दृश्यते हरिः ।।151।।&lt;br&gt;&#xA;परीक्षादर्शने नैव दृश्यो दोषो हरेः क्वचित् । इति पैङ्गिश्रुतिश्चाह प्रमाणं हि परीक्षितम् ।।152।।&lt;br&gt;&#xA;न परीक्षानवस्था स्यात् साक्षिसिद्धे त्वसंशयात् । मानसे दर्शने दोषाः स्युर्न वै साक्षिदर्शने ।।153।।&lt;br&gt;&#xA;सुदृढो निर्णयो यत्र ज्ञेयं तत्साक्षिदर्शनम् । इच्छा ज्ञानं सुखं दुःखं भयाभयकृपादयः ।।154।।&lt;br&gt;&#xA;साक्षिसिद्धा न कश्चिद्धि तत्र संशयवान् क्वचित् । यत्क्वचिद् व्यभिचारि स्याद्दर्शनं मानसं हि तत् ।।155।।&lt;br&gt;&#xA;मनश्चक्षुर्दर्शनादेरपि यत्रैव साक्षिणा । प्रामाण्यं सुगृहीतं स्यात् तत्परीक्षितदर्शनम् ।।156।।&lt;br&gt;&#xA;न ज्ञानदृष्टिमात्रेण प्रामाण्यं तस्य दृश्यते । नियमेन सुखाद्येषु प्रामाण्यं साक्षिगोचरम् ।।157।।&lt;br&gt;&#xA;स्वप्रामाण्यं सदा साक्षी पश्यत्येव सुनिश्चयात् । ज्ञानस्य ग्राहकेणैव साक्षिणा मानतामितेः ।।158।।&lt;br&gt;&#xA;दोषाभावे प्रमाणत्वं दोषाभावस्य साक्षिणा । निश्चितत्वं क्वचिच्चैव स्वतः प्रामाण्यमिष्यते ।।159।।&lt;br&gt;&#xA;अतो न सर्वमानानां प्रामाण्यं निश्चितं भवेत् । साक्षिणा निश्चितं यत्र तत्प्रामाण्यस्वलक्षणम् ।।160।।&lt;br&gt;&#xA;न हि कश्चित् सुखाद्येषु संशयं कुरुते जनः । न चैवाखलिमानानि निश्चिनोत्यखलिो जनः ।।161।।&lt;br&gt;&#xA;तस्मादनुभवारूढं किमर्थमपलप्यते । दोषाभावादिकं चैव साक्षी सम्यक्प्रपश्यति ।।162।।&lt;br&gt;&#xA;तत्परीक्षितमानेन न दोषो विष्णवि क्वचित् । अपरीक्षितदृष्टिस्तु कस्मिन्नर्थे न विद्यते ।।163।।&lt;br&gt;&#xA;तत्प्रत्यक्षविरुद्धार्थे नागमस्यापि मानता । उपजीव्यमक्षजं यत्र तदन्यत्र विपर्ययः ।।164।।&lt;br&gt;&#xA;लौकिकव्यवहारेत्र प्रत्यक्षस्योपजीव्यता । अवतारादिदृष्टौ स्यादागमस्योपजीव्यता ।।165।।&lt;br&gt;&#xA;आगमेन हि विष्णुत्वं ज्ञात्वा दोषोत्र कल्प्यते । न चेत् स्याद्दोषवानन्यः शास्त्रसिद्धं हि लक्षणम् ।।166।।&lt;br&gt;&#xA;कस्यचिद्दोषवत्वं स्यादितिमात्रेक्षजं भवेत् । न विष्णोर्दोषवत्त्वे हि प्रत्यक्षं वर्तते स्वतः ।।167।।&lt;br&gt;&#xA;केचित् पश्यन्ति दोषानित्यत्रापि स्यान्न चाक्षजम् । पौराणं वाक्यमेवात्र तच्छ्रुत्यैव विरुद्ध्यते ।।168।।&lt;br&gt;&#xA;पुराणस्योपजीव्यश्च वेद एव न चापरः । तद्विरोधे कथं मानं तत्तत्र च भविष्यति ।।169।।&lt;br&gt;&#xA;अपरीक्षितदृष्टिश्च कथमेवाक्षजं भवेत् । यद्येवं देवदत्तादिभ्रमः किं नाक्षजं भवेत् ।।170।।&lt;br&gt;&#xA;यावच्छक्तिपरीक्षायामुपजीव्यस्य बाधने । दोषो नाशोधिते दोष उपजीव्यत्वमस्त्वलम् ।।171।।&lt;br&gt;&#xA;भ्रमेप्यभ्रमभागोस्ति तन्मात्रमुपजीव्य हि । बाधकज्ञानवृत्तिः स्यान्न चैवं सुपरीक्षिते ।।172।।&lt;br&gt;&#xA;सर्वं तदुपजीव्य प्रमाणं वर्तते यतः । कथं ब्रह्मेति तज्ज्ञेयं सर्वज्ञत्वादलिक्षणम् ।।173।।&lt;br&gt;&#xA;विहाय यस्मात् कस्माच्चित् स्वरूपस्यैव चेद्यदि । उपजीव्यत्वमेतस्मात् व्यावृत्तं यावता भवेत् ।।174।।&lt;br&gt;&#xA;तावतैवोपजीव्यत्वं स्वरूपस्यैव न क्वचित् । सर्वलक्षणयुक्तं च स्वरूपं यदि भण्यते ।।175।।&lt;br&gt;&#xA;अस्तु नो नैव हानिः स्यात् स्वपक्षश्चायमञ्जसा । यस्मादन्वित एवार्थः शब्दानामपि सर्वशः ।।176।।&lt;br&gt;&#xA;विशेषसामान्यतया स्वरूपमखिलं भवेत् । पुरोवर्तित्वपूर्वाणि देवदत्तादिकभ्रमे ।।177।।&lt;br&gt;&#xA;व्यावर्तयन्ति तद्रूपं चैवमात्राद्विनैव हि । ब्रह्मणो निर्विशेषत्वात् व्यावर्तयति किं पुनः ।।178।।&lt;br&gt;&#xA;यस्मात् कस्माच्चिदप्यर्थात्तावच्चेत् सिद्धसाधनम् । चिन्मात्रत्वं च नैवेष्टमविशेषत्ववादिनः ।।179।।&lt;br&gt;&#xA;तावन्मात्रं यदीष्टं स्यात् सर्वज्ञत्वं कुतो न तत् । चिन्मात्राभेदसाध्येपि सिद्धं तत्प्रतिवादिनः ।।180।।&lt;br&gt;&#xA;स्वाभेदाङ्गीकृतेरेव चित्त्वं स्वस्यापि यन्मतम् । सर्वापेक्षतया सर्वज्ञत्वमित्येव तन्न हि ।।181।।&lt;br&gt;&#xA;इति चेच्चेतनत्वं च ज्ञत्वं न ज्ञेयवर्जितम् । स्वज्ञेयत्वं च नैवासौ मन्यते सविशेषतः ।।182।।&lt;br&gt;&#xA;स्वशब्दोपि परापेक्षस्तस्मात् व्यावृत्तिरेव हि । स्वशब्दार्थ इति प्रोक्तः स्वरूपं नाम किं न चेत् ।।183।।&lt;br&gt;&#xA;रूपशब्देन पूर्णत्वात् तच्च सामान्यतावचः । न स्वरूपाभिधायि स्यात् वैयर्थ्यं स्वरवस्य यत् ।।184।।&lt;br&gt;&#xA;चेतनस्य स्वभावो हि चैतन्यमिति गीयते । तस्माद् विशेषबाहुल्यं चैतन्यस्य विशेषतः ।।185।।&lt;br&gt;&#xA;न ज्ञेयज्ञातृहीनं हि ज्ञानं नाम क्वचिद्भवेत् । ज्ञेयज्ञानविहीनश्च ज्ञ इत्यत्र न च प्रमा ।।186।।&lt;br&gt;&#xA;ज्ञातृज्ञेयविहीनं च ज्ञानं चेद्भोक्तृभोग्यतः । हीनं भोजनमेव स्यात् ताडनं कर्तृताड्यतः ।।187।।&lt;br&gt;&#xA;नित्यत्वात् तादृशं च स्यादिति चेन्नित्यवागिति । वाक्यवक्तृविहीना स्यान्न हि सा चैव तादृशी ।।188।।&lt;br&gt;&#xA;द्रष्टारो वेदवाचो हि सन्ति वाच्यानि चाञ्जसा । नित्यो द्रष्टा च वाच्यश्च भगवानेव च स्वयम् ।।189।।&lt;br&gt;&#xA;न हि वक्तृविहीना च वाच्यहीनापि वाक् क्वचित् । ज्ञातृज्ञेयविहीनं च ज्ञानमेव न तद्भवेत् ।।190।।&lt;br&gt;&#xA;न हि नित्योपि वक्तास्ति वाक्यवाच्यविवर्जितः । ज्ञानज्ञेयविहीनश्च ज्ञोप्येवं नैव विद्यते ।।191।।&lt;br&gt;&#xA;किञ्च सर्ववलिोपश्च केन मानेन गम्यते । सर्वेण सह तद्वाक्यमर्थश्च यदि गृह्यते ।।192।।&lt;br&gt;&#xA;तदभावे न सर्वस्य नापलापो भवेत् तदा । न गृह्यते चेत् तन्न्यायादपलापो न हि क्वचित् ।।193।।&lt;br&gt;&#xA;उपपत्तिविहीनस्य वाक्यस्यार्थो न गम्यते । उपक्रमादिलिङ्गानां बलीयो ह्युत्तरोत्तरम् ।।194।।&lt;br&gt;&#xA;श्रुत्यादौ पूर्वपूर्व च ब्रह्मतर्कविनिर्णयात् । प्रत्यक्षमुपपत्तिश्च बहवश्चागमा यदा ।।195।।&lt;br&gt;&#xA;विरुध्यन्ते न चार्थोस्ति यत्र लिङ्गविरोधिता । स एवार्थः कथं ग्राह्य उपपन्नेविरोधिनी ।।196।।&lt;br&gt;&#xA;मुख्यार्थे विद्यमाने तु क्व सार्वज्ञं निषिध्यते । अतः सर्वगुणैर्युक्तं ब्रह्माङ्गीकार्यमेव हि ।।197।।&lt;br&gt;&#xA;अपलापोपि सर्वस्य न कथञ्चन युज्यते । अनादियोग्यता चोक्ता तेन ग्राह्यैव सर्वथा ।।198।।&lt;br&gt;&#xA;मुक्तानां तारतम्यं च मानैरुक्तैर्न चाल्यते । ज्ञानिनोपि यतो नित्यं कुर्वन्ति शुभमेव हि ।।199।।&lt;br&gt;&#xA;तारतम्यं तु मुक्तौ च तेनैवाध्यवसीयते । तारतम्यं न चेन्मुक्तौ कुतः कुर्युः शुभं पुनः ।।200।।&lt;br&gt;&#xA;कृच्छ्रेणापि तपो ज्ञानं कर्माप्येते चरन्ति हि । बिभ्यति स्माशुभान्नित्यं सकामाश्च शुभे सदा ।।201।।&lt;br&gt;&#xA;न च स्वभाव एवायं भयपूर्वप्रवृत्तितः । कृच्छ्रेणाचरणाच्चैव शुभस्यैव पुनः पुनः ।।202।।&lt;br&gt;&#xA;तादृशोपि स्वभावश्चेदज्ञस्यापि भवेत् तथा । फलवत्त्वे प्रमाणं चेत् तत्र ज्ञस्य समं हि तत् ।।203।।&lt;br&gt;&#xA;निष्कामं ज्ञानपूर्वं च निवृत्तमिति चोच्यते । निवृत्ते सेवमानस्तु ब्रह्माभ्येति सनातनम् ।।204।।&lt;br&gt;&#xA;शुभेनानन्दवृद्धिः स्यात् ह्रासश्चैवाशुभेन हि । ज्ञानिनोपि यतस्तेन कर्तव्यं शुभमेव तैः ।।205।।&lt;br&gt;&#xA;उपास्ते स य आत्मानं क्षीयते नास्य कर्म हि । अस्माद्ध्येवात्मनो यद्यत् कामयेत् सृजते च तत् ।।206।।&lt;br&gt;&#xA;अविद्वान् बहुकर्मापि ह्यन्तवत् फलमाप्नुयात् । यदेव विद्यया कुर्यात् तदेव ह्यतिवीर्यवत् ।।207।।&lt;br&gt;&#xA;इत्यादिवाक्यसामर्थ्यात् तारतम्यं विमुक्तिगम् । न चात्रोपासकस्यैव फलमक्षयमुच्यते ।।208।।&lt;br&gt;&#xA;न हि ज्ञानं विना क्वापि फलस्याक्षयता भवेत् । ज्ञानद्वारेण चेत् तस्य नास्मत्पक्षप्रतीपता ।।209।।&lt;br&gt;&#xA;ज्ञानोत्तरस्यैवमपि ह्यक्षयत्वं न चान्यथा । पूर्वभाविशुभानां हि ज्ञानेनैव कृतार्थता ।।210।।&lt;br&gt;&#xA;प्रारब्धानां तु भोगेन तज्ज्ञानोत्तरकर्मणाम् । मुक्तावनुप्रवेशः स्यादन्यथा तत्कृतिर्न हि ।।211।।&lt;br&gt;&#xA;ज्ञानात् पूर्वाणि कर्माणि शुभानि ज्ञानसिद्धये । अकाम्यानि निषिद्धानि ज्ञानरोधाय भुक्तये ।।212।।&lt;br&gt;&#xA;योग्यताया बलाद्यच्च शुभबाहुल्यमादितः । ज्ञानबाहुल्यमेवैतत् कुर्यान्नान्यस्य कारणम् ।।213।।&lt;br&gt;&#xA;ज्ञानस्य भक्तिभागत्वाद् भक्तिर्ज्ञानमितीर्यते । ज्ञानस्यैव विशेषो यद्भक्तिरित्यभिधीयते ।।214।।&lt;br&gt;&#xA;परोक्षत्वापरोक्षत्वे विशेषो ज्ञानगौ यथा । स्नेहयोगोपि तद्वत् स्याद् विशेषो ज्ञानगोपरः ।।215।।&lt;br&gt;&#xA;इत्यभिप्रायतः प्रायो ज्ञानमेव विमुक्तये । वदन्ति श्रुतयः सोयं विशेषोपि ह्युदीर्यते ।।216।।&lt;br&gt;&#xA;भक्तिर्ज्ञानमिति क्वापि न हि द्वेषयुता दृशिः । पुरुषार्थाय भवति सर्वश्रुतिविरोधतः ।।217।।&lt;br&gt;&#xA;चेतनस्य द्वयं भोग्यं संसारो मुक्तिरेव च । संसारस्त्रिविधस्तत्र स्वर्गो मध्यमधस्तथा ।।218।।&lt;br&gt;&#xA;मुक्तिश्च द्विविधा तत्र सुखं नित्यं तथापरम् । नित्यदुःखमिति ज्ञेयं साधनं संसृतावपि ।।219।।&lt;br&gt;&#xA;काम्यं कर्म निषिद्धं च साज्ञानमिति निश्चयः । द्वेषो भक्तिश्च मुक्तौ तु मुक्तिद्वयविधायकम् ।।220।।&lt;br&gt;&#xA;इति पैङ्गिश्रुतेर्द्वेषो नैव सन्मुक्तिकारणम् । असन्मुक्तेः कारणं च मुक्तावित्यत्र केशवः ।।221।।&lt;br&gt;&#xA;मुक्तिशब्दोपि मोक्षं स्वभक्तानां करोति यत् । द्वेषतोपि विमुक्तिश्चेन्महातात्पर्यरोधनम् ।।222।।&lt;br&gt;&#xA;भक्त्या प्रसन्नतो देवान्मुक्तिरित्येव तद्गुणान् । वदन्ति श्रुतयः सर्वाः पुराणान्यागमा अपि ।।223।।&lt;br&gt;&#xA;यदि द्वेषेण मुक्तिः स्याद्वक्तव्यो दोषसञ्चयः । स्मर्तव्यो भगवान्नित्यमित्यर्थेनैव हि क्वचित् ।।224।।&lt;br&gt;&#xA;द्वेषादिव गुणानाह पुराणे क्रुद्धवाक्यवत् । यथा क्रुद्धः पिता पुत्रं मरेत्याक्षेपपूर्वकम् ।।225।।&lt;br&gt;&#xA;प्रोक्तस्यान्यस्य कृत्यर्थं वदत्येवं पुराणगम् । वाक्यं श्रुतिविरोधेन स्वविरोधेन चाञ्जसा ।।226।।&lt;br&gt;&#xA;बह्वागमविरोधाच्च न द्वेषान्मुक्तिवाचकम् । तमो द्वेषेण संयान्ति भक्त्या मुक्तिं तयैव च ।।227।।&lt;br&gt;&#xA;विष्णौ विष्णुप्रसादेन वलिोमत्वेन चाञ्जसा । इति षाड्गुण्यवचनमप्युक्तार्थनियामकम् ।।228।।&lt;br&gt;&#xA;महातात्पर्यरोधे च कथं वाक्यं प्रमाणताम् । याति सर्वार्थरूपं हि महातात्पर्यमिष्यते ।।229।।&lt;br&gt;&#xA;वाचकत्वं हि तात्पर्यं यदर्था अखिला रवाः । सोर्थः कथं परित्यज्य एकशब्दस्य संशये ।।230।।&lt;br&gt;&#xA;अतो विज्ञानभक्तिभ्यां पुरुषार्थः परो भवेत् । यस्य देवे परा भक्तिर्यथा देवे तथा गुरौ ।।231।।&lt;br&gt;&#xA;तस्यैते कथिता ह्यर्थाः प्रकाशन्ते महात्मनः । भक्त्या ज्ञानं ततो भक्तिस्ततो दृष्टिस्ततश्च सा ।।232।।&lt;br&gt;&#xA;ततो मुक्तिस्ततो भक्तिः सैव स्यात् सुखरूपिणी । भक्त्या प्रसन्नो भगवान् दद्यात् ज्ञानमनाकुलम् ।।233।।&lt;br&gt;&#xA;तयैव दर्शनं यातः प्रदद्यान्मुक्तिमेतया ।नाहं वेदैर्न तपसा न दानेन न चेज्यया ।।234।।&lt;br&gt;&#xA;शक्य एवंविधो द्रष्टुं दृष्टवानसि मां यथा । भक्त्या त्वनन्यया शक्य अहमेवविधोर्जुन ।।235।।&lt;br&gt;&#xA;ज्ञातुं द्रष्टुं च तत्त्वेन प्रवेष्टुं च परन्तप । इत्यादिवाक्यतश्चैव सोयमुक्तार्थ ईयते ।।236।।&lt;br&gt;&#xA;न च प्रसादमाप्नोति द्वेषाद् भक्त्या तमाप्नुयात् । इति दृष्टानुसारित्वमप्यस्मिन्नर्थ ईयते ।।237।।&lt;br&gt;&#xA;ये पृथग्विहिता विष्णोर्गुणा वेदेन सादरम् । त एव दृष्टवैलोम्यादङ्गीकार्या न चापरम् ।।238।।&lt;br&gt;&#xA;अन्यद्दृष्टानुसारेण वासुदेवेपि गृह्यते । दोषाभावाश्च ये वेदैरुदिता अविहाय तान् ।।239।।&lt;br&gt;&#xA;अनुक्ता अपि च ग्राह्या महातात्पर्यशक्तितः । एवं बृहत्संहितावाक् सिद्धान्तो हि तदीरितः ।।240।।&lt;br&gt;&#xA;तारतम्येन तद्भक्तेष्वपि भक्तिर्विनिश्चयात् । कर्तव्यैषापि तद्भक्तिर्लोकवेदानुसारतः ।।241।।&lt;br&gt;&#xA;यो हि भक्तः प्रधाने स्यात् तदीयेष्वपि भक्तिमान् । दृश्यतेसौ नियमतो विपरीतो विपर्यये ।।242।।&lt;br&gt;&#xA;व्यभिचारो यदि क्वापि भक्तिह्रासोत्र कल्प्यते । भक्तिदोषो ह्यसौ यन्न तद्भक्तेष्वपि भक्तिमान् ।।243।।&lt;br&gt;&#xA;तारतम्येन तेष्वद्धा भक्तिर्दृष्टानुसारतः । विष्णुप्रसादानुसारात् कार्या दोषस्तदन्यथा ।।244।।&lt;br&gt;&#xA;स्वप्रीत्यनुसृतौ प्रीतिर्लोकेप्यद्धैव दृश्यते । तारतम्यपरिज्ञानमप्येतेनैव साधनम् ।।245।।&lt;br&gt;&#xA;लक्ष्मीविरिञ्चवाणीशगिरीजेन्द्रा गिरां पतिः । सूर्यादयश्च क्रमशो भगवत्प्रीतिगोचराः ।।246।।&lt;br&gt;&#xA;तेषुः भक्तिः क्रमेणैव कार्या नित्यं मुमुक्षुभिः । सर्वेपि गुरवश्चैते पुरुषस्य सदैव हि ।।247।।&lt;br&gt;&#xA;तस्मात् पूज्याश्च नम्याश्च ध्येयाश्च परितो हरिम् । इति षाड्गुण्यवचनादप्येषोर्थोवसीयते ।।248।।&lt;br&gt;&#xA;हरिभक्तिः क्रमेणैव तदीयेषु हरिस्मृतिः । हरिस्तुतिस्तत्स्मृतिश्च तत्स्तुतिर्हरिपूजनम् ।।249।।&lt;br&gt;&#xA;तत्पूजा विहितात्याग इति मुक्तेः क्रमेण हि । नियमात् साधनान्येव नित्यसाध्यानि चाखिलैः ।।250।।&lt;br&gt;&#xA;इति प्रवृत्तवचनं साधनस्य विनिर्णये । प्रवृत्ते पञ्चरात्रे हि साधनस्य विनिर्णयः ।।251।।&lt;br&gt;&#xA;हरिद्वेषो न शुभदः सद्द्वेषात्वाद्यथा गुरोः । क्रमाद् भक्तिः हरिप्रीतिकारणं तत्प्रियोपगा ।।252।।&lt;br&gt;&#xA;भक्तिर्यतो यथा स्वस्मिन्नित्याद्या युक्तिरत्र च । प्राधान्यतारतम्यानुसारिणी भक्तिरुत्तमा ।।253।।&lt;br&gt;&#xA;प्रीतिदैव हरेर्यस्माद् भक्तिः सा स्वोपगा यथा । इति वा ज्ञानकर्मादिफलं चैषु क्रमोपगम् ।।254।।&lt;br&gt;&#xA;।।फलश्रुत्यधिकरणम् ।।&lt;br&gt;&#xA;स्वातन्त्र्यतारतम्येन फलं हि फलिनां भवेत् । अशुभं त्वशुभेप्येषां स्वातन्त्र्यात् प्रीतितो हरेः ।।255।।&lt;br&gt;&#xA;आज्ञया चान्यगं नैव भोगाय भवति क्वचित् । पुण्यमेवामुमाप्नोति न देवान् पापमाप्नुयात् ।।256।।&lt;br&gt;&#xA;इत्यादिश्रुतयो मानमुक्तेर्थे युक्तयोपराः । उपासनाधर्मफलं यतो देहान्तरे स्थितिः ।।257।।&lt;br&gt;&#xA;वासुदेवाज्ञया चैव पूर्वकर्मानुसारतः । प्रेरयन्ति हि ते जीवान् पुण्यपापेषु नित्यशः ।।258।।&lt;br&gt;&#xA;अरागद्वेषतश्चैव कथं दोषानवाप्नुयुः । हर्याज्ञाकरणादेव पुण्यमेभिरवाप्यते ।।259।।&lt;br&gt;&#xA;हरिपूजेति चोद्देशात् कथं न शुभमाप्नुयुः । अतो यथाक्रमं धर्मज्ञानयोः फलमञ्जसा ।।260।।&lt;br&gt;&#xA;सर्वप्राणिगतं देवाः प्राप्नुवन्त्या विरिञ्चतः । देवा एव हि देवानां विशिष्टा विनियामकाः ।।261।।&lt;br&gt;&#xA;ब्रह्मा त्वखलिदेवानां नराणां च नियामकः । अतः सर्वगुणानेष प्राप्नोत्यधिकमन्यतः ।।262।।&lt;br&gt;&#xA;द्रव्यस्वातन्त्र्यविज्ञानप्रयत्नैरधिकं फलम् । देवानामन्यगं चापि तेषु हि ब्रह्मणोधिकम् ।।263।।&lt;br&gt;&#xA;बृहत्तन्त्रोदितं वाक्यं हरिणा फलनिर्णये । लोकेप्येतादृशगुणैः फलाधिक्यं हि दृश्यते ।।264।।&lt;br&gt;&#xA;एवं च कलिपूर्वाणामसुराणां महत्फलम् । अशुभेषु सदैव स्यान्मिथ्याज्ञानादिकेषु हि ।।265।।&lt;br&gt;&#xA;शुभाशुभफलं देवा असुराश्च समाप्नुयुः । क्रमेणैव यथाशक्ति यथा चे ये प्रयोजकाः ।।266।।&lt;br&gt;&#xA;प्रेरका अपि पापानां न देवाः पापमाप्नुयुः । इति प्रकाशिकायां हि प्रोवाच हरिरञ्जसा ।।267।।&lt;br&gt;&#xA;यद्यप्येवं सुराणां च दैत्यानां च महत्फलम् । शुभाशुभेभ्य एवं च कर्तुश्च स्याद्यथोदितम् ।।268।।&lt;br&gt;&#xA;तस्मान्निरयमानुष्यस्वर्गमुक्त्युपभोगिनः । मानुषोत्तममारभ्य देवास्तु निरयं विना ।।269।।&lt;br&gt;&#xA;असुरास्तु विना मुक्तिं तमोन्धमपि चाप्नुयुः । इति तत्त्वविवेकोक्तं स्वयं भगवता वचः ।।270।।&lt;br&gt;&#xA;।।अन्वयाधिकरणम् ।।&lt;br&gt;&#xA;ज्ञानदा अपि चाचार्या विशेषात् फलमाप्नुयुः । मुक्तावष्टगुणं शिष्याद् गुरुराप्नोति शोचनम् ।।271।।&lt;br&gt;&#xA;तद्गुरुर्द्विगुणं तस्मात् सार्धं तावत् ततोपरे । देवाः सहस्रगुणितं क्रमात् तस्माद्यथोत्तरम् ।।272।।&lt;br&gt;&#xA;ब्रह्मा महौघगुणितमेवं फलविनिर्णयः । इत्याह भगवांश्छास्त्रे गुरुवृत्ताभिधे स्वयम् ।।273।।&lt;br&gt;&#xA;युक्तं च तन्न गोदाता गोमात्रफलमाप्नुयात् । य इमं परमं गुह्यं मद्भक्तेष्वभिधास्यति ।।274।।&lt;br&gt;&#xA;भक्तिं मयि परां कृत्वा मामेवैष्यत्यसंशयः । न च तस्मान्मनुष्येषु कश्चिन्मे प्रियकृत्तमः ।।275।।&lt;br&gt;&#xA;भविता न च मे तस्मादन्यः प्रियतरो भुवि । इत्याह भगवानेवमपि पात्रमपेक्ष्यते ।।276।।&lt;br&gt;&#xA;एवमेवाविरोधेन प्रारब्धस्यैव कर्मणः । ज्ञानं दृष्टफलं प्रोक्तं मुक्तिश्चेहैव लभ्यते ।।277।।&lt;br&gt;&#xA;इति श्रीमदानन्दतीर्थभगवत्पादाचार्यविरचिते ब्रह्मसूत्रानुव्याख्याने तृतीयाध्यायस्य चतुर्थः पादः ।।&lt;/p&gt;</description>
    </item>
  </channel>
</rss>
