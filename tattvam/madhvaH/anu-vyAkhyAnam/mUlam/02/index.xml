<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०२ on माध्व-मते विश्वासटिप्पन्यः</title>
    <link>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/02/</link>
    <description>Recent content in &#43;०२ on माध्व-मते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mAdhvam/tattvam/madhvaH/anu-vyAkhyAnam/mUlam/02/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/02/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/02/01/</guid>
      <description>&lt;p&gt;॥ अथ द्वितीयोध्यायः ॥&lt;br&gt;&#xA;द्वितीयाध्यायस्य प्रथमः पादः&lt;br&gt;&#xA;उक्तः समन्वयः साक्षादविरोधोत्र साध्यते । चतुर्विधस्य तस्यादौ यौक्तः तत्रापि च स्मृतेः ॥1॥&lt;br&gt;&#xA;तस्याश्चतुःस्वरूपत्वात् प्रत्येकं चतुरात्मकाः । पादाः सर्वे तदंशाश्च मूर्तीनां वर्णमागमात् ॥2॥&lt;br&gt;&#xA;आप्तता समतादृष्टिश्रुतिसाम्यबलोद्भवाः । सर्वानुसारो लघुता विशेषादर्शनाफले ॥3॥&lt;br&gt;&#xA;इष्टासिद्धिश्च नियमः पूर्वपक्षेषु युक्तयः । एता एव त्वतिबलाः सिद्धान्तस्य नियामकाः ॥4॥&lt;br&gt;&#xA;॥ स्मृत्यधिकरणम् ॥&lt;br&gt;&#xA;आप्तैः प्रत्यक्षतो दृष्ट्वा प्रोक्तमर्थं कथं श्रुतिः । पिपीलिकालिपिनिभा वारयेत् सर्वगा हि ते ॥5॥&lt;br&gt;&#xA;इति चेद् यद्यशेषज्ञा रुद्राद्या हरिपूर्वकाः । किं नाशेषविदो मानं ह्युभयत्र समं भवेत् ॥6॥&lt;br&gt;&#xA;न चाप्तिनिश्चयस्तत्र शक्यते व्यभिचारतः । न चास्या व्यभिचारेपि हीयते मानता क्वचित् ॥7॥&lt;br&gt;&#xA;निर्दोषवाक्यमूलत्वान्न च तद्युक्तिमूलता । वेदोक्तस्याधिकारस्य दुर्निरूपत्वतः सदा ॥8॥&lt;br&gt;&#xA;नियमो व्यभिचारो वा नैव ज्ञातुं हि शक्यते । अधिकारो हि सुलभः कथितोन्यागमेष्वलम् ॥9॥&lt;br&gt;&#xA;वेदोक्तो ह्यधिकारस्तु दुर्लभः सर्वमानुषैः । अन्यागमेषु विप्रत्वमपि चण्डालजन्मनाम् ।।10।।&lt;br&gt;&#xA;मण्डलान्तःप्रवेशेन क्रमशः प्रतिपाद्यते । अधिकारं दुरापाद्यमुक्त्वातिसुलभं पुनः ।।11।।&lt;br&gt;&#xA;अशक्यं साधनं चोक्त्वा सुशकं तत्फलाप्तये । उच्यतेतस्तदुक्तं हि व्यभिचारे फलेपि तु ।।12।।&lt;br&gt;&#xA;कथं प्रमाणतां गच्छेत् &amp;hellip;&amp;hellip; ।&lt;br&gt;&#xA;।। न वलिक्षणत्वाधिकरणम् ।।&lt;br&gt;&#xA;&amp;hellip;&amp;hellip;.. नित्यत्वात् पुरुषोद्भवैः । उज्झितं सर्वदोषैश्च कथं नो मानतां व्रजेत् ।।13।।&lt;br&gt;&#xA;विरूप नित्यया वाचा नित्ययानित्यया सदा । इत्यादिश्रुतिभिर्वेदो नित्य इत्यवगम्यते ।।14।।&lt;br&gt;&#xA;पिपीलिकालिपिश्चापि प्रमाणमविरोधतः । यथा द्रौणेरुलूकेन कृतमप्यास बोधकम् ।।15।।&lt;br&gt;&#xA;अविरुद्धं विरुद्धं तु विरोधादेव बाधितम् । विरोधादर्शनात् तस्माद्वेदप्रामाण्यमिष्यते ।।16।।&lt;br&gt;&#xA;तन्मूलत्वात् स्मृतीनां च विरोधो यत्र न क्वचित् । विरोधोपि स एवोक्तः प्रत्यक्षेणागमेन वा ।।17।।&lt;br&gt;&#xA;आगमेनागमस्यैव विरोधे युक्तिरिष्यते । उपजीव्यविरोधे तु वेदस्यान्यार्थकल्पना ।।18।।&lt;br&gt;&#xA;प्रत्यक्षमुपजीव्यं स्यात् प्रायो युक्तिरपि क्वचित् । आगमैकप्रमाणेषु तस्यैव ह्युपजीव्यता ।।19।।&lt;br&gt;&#xA;युक्तोयुक्तश्च यद्यर्थ आगमस्य प्रतीयते । स्यात् तत्र युक्त एवार्थः युक्तिश्च त्रिविधा मता ।।20।।&lt;br&gt;&#xA;व्याप्तिः प्रत्यक्षगा यस्या युक्तिगागमगा तथा । प्रत्यक्षागममूला तु युक्तिस्तत्र बलीयसी ।।21।।&lt;br&gt;&#xA;याथार्थ्यमेव मानत्वं तन्मुख्यं ज्ञानशब्दयोः । अर्थत्वमर्यतैव स्यान्न क्रियार्थेषु सा मता ।।22।।&lt;br&gt;&#xA;ज्ञानार्थे ज्ञेयता मुख्या शब्दार्थे तदनन्तरम् । यथार्थज्ञानजनका यथार्था युक्तयः स्मृताः ।।23।।&lt;br&gt;&#xA;अनुप्रमाणमेतानि ह्यक्षयुक्तिवचांस्यतः । प्रामाण्यं नानुवादस्य स्मृतेरपि विहीयते ।।24।।&lt;br&gt;&#xA;याथार्थ्यमेव प्रामाण्यशब्दार्थो यद्विवक्षितः । अङ्गीकृतं चेत् प्रामाण्यं स्मृत्यादेः का विरुद्धता ।।25।।&lt;br&gt;&#xA;न चाफलत्वं वक्तव्यं सर्वस्मृत्यनुवादयोः । फलवत्वं न चास्माभिः प्रामाण्यं हि विवक्षितम् ।।26।।&lt;br&gt;&#xA;तृणादिदर्शने किं च फलवत्वं निगद्यते । सुखदुःखादिकं किञ्चित् स्मृतावपि हि दृश्यते ।।27।।&lt;br&gt;&#xA;न परिच्छेदकार्येव प्रमाणमिति च प्रमा । निर्दोषाक्षोद्भवं ह्यत्र प्रत्यक्षमिति गीयते ।।28।।&lt;br&gt;&#xA;प्राकृतं शुद्धचैतन्यमक्षं तु द्विविधं मतम् । शुद्धमीशरमामुक्तेष्वन्यत्र प्राकृतैर्युतम् ।।29।।&lt;br&gt;&#xA;निर्दोषमेव चैतन्यमन्यत्रोभयमिष्यते । सुखदुःखादिविषयं शुद्धं संसारगेष्वपि ।।30।।&lt;br&gt;&#xA;निर्दोषत्वातिनियमात् तद्बलिष्ठतमं मतम् । पञ्चेन्द्रियमनोभेदात् प्राकृतं षड्विधं स्मृतम् ।।31।।&lt;br&gt;&#xA;अनुमा युक्तिरेवोक्ता व्याप्तिरेव तु सा स्मृता । प्रतिज्ञातार्थसिद्ध्यर्थं व्याप्तिरेव यदोदिता ।।32।।&lt;br&gt;&#xA;अवशिष्टं किमत्रास्ति लिङ्गं तत्र विजानतः । यदि लिङ्गमसिद्धं स्यात् कुत एवास्य मानता ।।33।।&lt;br&gt;&#xA;यदि स्मारकमात्रं स्यात् स्मर्तुर्नात्र प्रयोजनम् । न पञ्चावयवोक्तौ च विवादावसितिर्भवेत् ।।34।।&lt;br&gt;&#xA;दृष्टान्तादिषु चैवं स्यात् साधनं पुनरेव तु । लिङ्गोक्तावपि चैवं स्यादनुमावसितिधर्‌रुवा ।।35।।&lt;br&gt;&#xA;विरोधोसङ्गतिश्चैव साक्षाद्युक्तेस्तु दूषणम् । प्रतिज्ञायामसम्बन्धो युक्तेरुक्ता ह्यसङ्गतिः ।।36।।&lt;br&gt;&#xA;विरोधोपि त्रिधैव स्यात् प्रतिज्ञार्थविरुद्धता । लिङ्गराहित्यमव्याप्तिर्न्यूनाधिक्ये तु वाचिके ।।37।।&lt;br&gt;&#xA;साध्यव्यापकवैलोम्यमव्याप्तिः साधनस्य च । दुर्बलेन विरोधेपि न प्रमाणामसाधकम् ।।38।।&lt;br&gt;&#xA;स्ववाक्येन विरोधेपि नैव साधकतां व्रजेत् । संवादनुक्तिसंयुक्ता एत एव तु निग्रहाः ।।39।।&lt;br&gt;&#xA;वादो जल्पो वितण्डेति कथास्तिस्रो विजानताम् । स्वार्थं परार्थमपि वा तत्त्वनिर्णयसाधिनी ।।40।।&lt;br&gt;&#xA;केवलं तु कथा वादो जल्पोर्थादिव्यपेक्षया । सतामेव कथा ज्ञेया वितण्डा त्वसतां सताम् ।।41।।&lt;br&gt;&#xA;अप्रकाश्य स्वसिद्धान्तमसतां पक्षदूषणम् । उक्ते तैः प्रथमं माने वक्तव्ये तस्य दूषणम् ।।42।।&lt;br&gt;&#xA;विद्यापरीक्षापूर्वैव वितण्डा जल्प एव च । उच्चनीचत्वनिर्णीतिर्यतो जयपराजयौ ।।43।।&lt;br&gt;&#xA;विनैव तत्वनिर्णीतिं न हि जल्पादिना क्वचित् । उच्चनीचत्वविज्ञानमिति विद्यापरीक्षणम् ।।44।।&lt;br&gt;&#xA;वादेन चोच्चनीचत्वविज्ञानं भवति स्फुटम् । इति वादस्य पूर्वत्वं तत्सिद्धौ व्यर्थतान्ययोः ।।45।।&lt;br&gt;&#xA;बहुविद्यत्वसिद्धौ तु नैव वादोपि कारणम् । सभासभापतिप्राश्नीकपूर्वस्तु स्पर्धिनामपि ।।46।।&lt;br&gt;&#xA;वाद एवोभयार्थः स्यान्निर्णीतिजयकारकः । तत्वाप्रकाश एवैको वितण्डाजल्पयोः फलम् ।।47।।&lt;br&gt;&#xA;विना वादेन विद्याया यदि शक्यं परीक्षणम् । स्याज्जल्पादिरपि क्वापि वाद एवान्यथा भवेत् ।।48।।&lt;br&gt;&#xA;जल्प इत्यपि नाम स्याद्वादस्यैतादृशस्य तु । प्रतिज्ञामात्रसाध्यत्वमपि स्याद्याज्ञवल्क्यवत् ।।49।।&lt;br&gt;&#xA;संवादे वादिनोः क्वापि विवादे हेतुरिष्यते । सभा सभापतिश्चैव प्राश्निकाश्चैव वैष्णवाः ।।50।।&lt;br&gt;&#xA;रागद्वेषविहीनाश्च स्युः सभ्याः सर्ववेदिनः । प्राश्निकाश्चैतदज्ञाने सभ्याश्चैषां च दूरगाः ।।51।।&lt;br&gt;&#xA;प्रमाणं निर्णयाय स्युः पक्षपातविवर्जिताः । उभाभ्यां साधनं चैव दूषणं वादजल्पयोः ।।52।।&lt;br&gt;&#xA;सद्भिरागम एवैकः प्रयोज्योभीष्टसाधकः । स्वसिद्धान्तानुसारेण ह्यसद्भिरनुमोच्यते ।।53।।&lt;br&gt;&#xA;प्रत्यक्षागमवैरूप्यमाश्रित्यान्यार्थतैव तु । आगमे दर्शनीयात्र दोषो लिङ्गवलिोमता ।।54।।&lt;br&gt;&#xA;लिङ्गानुकूल्यं स्वार्थस्य श्रुत्यादीनमनुग्रहः । त्रिपञ्चवयवामेव युग्मावयविनीमपि ।।55।।&lt;br&gt;&#xA;नियमाद्योनुमां ब्रूयात् तं ब्रूयाद्यदि तादृशी । नानुमेति तदा केन साध्यावयवकल्पना ।।56।।&lt;br&gt;&#xA;नियतावयवासिद्धौ व्याप्तिमात्रेण साधनम् । कर्तव्यमेव तेन स्यात् तस्मात् सैवानुमा मता ।।57।।&lt;br&gt;&#xA;अनुभूतिः प्रमाणं चेत् केन स्मृतिरपोद्यते । पूर्वानुभूते किं मानमित्युक्ते स्यात् किमुत्तरम् ।।58।।&lt;br&gt;&#xA;मानसं तद्धि विज्ञानं तच्च साक्षिप्रमाणकम् । अतीतानागतं यद्वद्योगिभिर्दृश्यतेञ्जसा ।।59।।&lt;br&gt;&#xA;एवं पूर्वानुभूतं च मनसैवावगम्यते । विज्ञातं मनसा पूर्वं मयैतत्कृतमित्यपि ।।60।।&lt;br&gt;&#xA;साक्षादनुभवात् सिद्धं कथमेव ह्यपोद्यते । एवंलक्षणके मानत्रये ब्रह्मादिवस्तुषु ।।61।।&lt;br&gt;&#xA;प्रमाणं वेद एवैकस्तत्प्रामाण्यं च साधितम् ।&lt;br&gt;&#xA;।। अभिमान्यधिकरणम् ।।&lt;br&gt;&#xA;तथापि मृज्जलादीनां बुद्धिवागादिवाचकः ।।62।।&lt;br&gt;&#xA;दृष्टव्याप्तिविरुद्धत्वात् तत्र मानं कथं भवेत् । ततस्तन्नामकः कश्चित् पुमानन्यो भवेदिति ।।63।।&lt;br&gt;&#xA;युक्त्यागमविरोधेन प्राप्तमत्राभिधीयते । बालरूढिं विनैवापि विद्वद्रूढिसमाश्रयात् ।।64।।&lt;br&gt;&#xA;तत्तन्नामान एवैते तत्तद्वस्त्वभिमानिनः । सन्ति तेषां विशेषेण शक्तिरन्येभ्य उच्यते ।।65।।&lt;br&gt;&#xA;व्याप्तिश्चोक्तानुसारेण दृश्यते चाधिकारिभिः । शास्त्रोक्तवस्तुनश्चैव व्युत्पत्तिः शास्त्रलिङ्गतः ।।66।।&lt;br&gt;&#xA;व्युत्पत्तिः सा बलवती मूर्खव्युत्पत्तितो हि यत् । दृढयुक्तिविरोधे तु सर्वत्र न्याय ईदृशः ।।67।।&lt;br&gt;&#xA;।। असदधिकरणम् ।।&lt;br&gt;&#xA;अल्पवाक्ययुता युक्तिर्बहुलैव विरोधिनी । यत्र तत्र कथं वस्तुनिर्णयः स्यादितीरिते ।।68।।&lt;br&gt;&#xA;विरोधियुक्तिबाहुल्यादिति न्यायो विनिश्चितः । युक्तेस्तु युक्तिबाहुल्यमागमादागमस्य च ।।69।।&lt;br&gt;&#xA;कथं न निर्णयं कुर्यादिति असत्कारणं न हि । श्रुत्यर्थो भवति क्वापि श्रुतिप्रायोपपत्तिभिः ।।70।।&lt;br&gt;&#xA;अविरोधश्चतुर्थे तु पादे सम्यक् समर्थ्यते । असत्कार्यं यथा दृष्टं वस्तुत्वात् कारणं तथा ।।71।।&lt;br&gt;&#xA;इति चेन्न निषेधैकस्वरूपस्य न कर्तृता । बुद्धिपूर्वप्रवृत्तिर्हि कर्तृत्वमिति निश्चितम् ।।72।।&lt;br&gt;&#xA;प्रतिषेधात्मकत्वं तु भावस्याभावधर्मतः । धर्मधर्म्यैक्यतश्चैव न तु तन्मात्रता भवेत् ।।73।।&lt;br&gt;&#xA;अभावस्य च भावोपि धर्मोथापि हि धर्मिणः । तादृक्त्वं मात्रतेहोक्ता बुद्धिराहित्यमेव तत् ।।74।।&lt;br&gt;&#xA;विशेष्यतैव धर्मित्वं प्रथमप्रतिपत्तिषु । निषेधविधिरूपत्वं भावाभावत्वमत्र हि ।।75।।&lt;br&gt;&#xA;सर्वनाशेष्वपि सदा शिष्टत्वाद्यस्य कस्य नुः । नाशोयं विमतोपि स्यात् नाश्ुतवात् कर्तृशेषवान् ।।76।।&lt;br&gt;&#xA;न चाशेषनृनाशस्तु दृष्टो दृश्योस्ति वा क्वचित् । धर्माधर्माश्रयत्वेन स्वीकार्योपि नरो लये ।।77।।&lt;br&gt;&#xA;अनादित्वं विना दृष्टं कथं स्यात् कारणं क्वचित् । पूर्वदृष्टात् परादृष्टं यदि नैवोत्तरं कुतः ।।78।।&lt;br&gt;&#xA;अदृष्टं कारणं नो चेल्लये मानं च किं भवेत् । उत्पत्तिनाशकारी च बुद्धिमान् दृश्यते क्वचित् ।।79।।&lt;br&gt;&#xA;तद्दृष्टान्तेन सर्वत्र कर्ता हि नानुमीयते । आगमानुगृहीता तु मानमेषानुमापि तु ।।80।।&lt;br&gt;&#xA;आगमानुग्रहाभावे न तर्कः स्यात् प्रतिष्ठितः । अक्षजागममूलस्य स्यादेवास्य प्रतिष्ठितिः ।।81।।&lt;br&gt;&#xA;अन्यथास्याप्रतिष्ठा च स्ववाचा व्याहतैव हि । न च शिष्टागृहीतत्वं निरीशादीशवादिनः ।।82।।&lt;br&gt;&#xA;अतोवशिष्टजीवादिकर्तृतात्र निषिद्ध्यते । तन्मनोकुरुतेत्यादेरसतो मनसो जनिः ।।83।।&lt;br&gt;&#xA;निवारिता तु पूर्वत्र ह्यकस्मादिति तद्विना । असतो विश्वजननमाशङ्क्यात्र निषिद्ध्यते ।।84।।&lt;br&gt;&#xA;प्रापकं वाक्यमात्रं तु परिहारोविशेषितः । क्वचिज्जीवाकृतं दृष्ट्वा चेतनादेव चाकृतम् ।।85।।&lt;br&gt;&#xA;तद्वदेवानुमान्त्यत्र वस्तुत्वात् क्रियते श्रुतेः ।&lt;br&gt;&#xA;।। भोक्त्रधिकरणम् ।।&lt;br&gt;&#xA;नान्यदन्यत्वमापन्नं क्वचिद् दृष्टं कथञ्चन ।।86।।&lt;br&gt;&#xA;अतो जीवस्य न ब्रह्मभावः स्याद्धि कदाचन । क्वचिद्भिन्नताय दृष्टं तदभिन्नतया कथम् ।।87।।&lt;br&gt;&#xA;दृश्येन्नो दृष्टपूर्वं हि तादृशं न च दृश्यते । भोक्तृत्वापत्तित इति यन्मतं तत्कुतो हरिः ।।88।।&lt;br&gt;&#xA;भोक्त्रापत्तेरिति प्राह &amp;hellip;&amp;hellip; ।&lt;br&gt;&#xA;।। आरम्भणाधिकरणम् ।।&lt;br&gt;&#xA;&amp;hellip;&amp;hellip; कथं च तदनन्यता । जगतस्त्वविकारत्व उक्तन्यायेन साधिते ।।89।।&lt;br&gt;&#xA;स्वतन्त्रकारणान्यत्वं तेन ह्यत्र निषिद्ध्यते । द्रव्यं कर्म च कालश्च स्वभावश्चेतना धृतिः ।।90।।&lt;br&gt;&#xA;यत्प्रसादादिमे सन्ति न सन्ति यदुपेक्षया । इति श्रुतेः तद्वशस्य भावो न पर इत्यतः ।।91।।&lt;br&gt;&#xA;शक्तोपि ह्यन्यथा कर्तुं स्वेच्छानियमतो हरिः । कारणैर्नियतैरेव करोतीदं जगत्सदा ।।92।।&lt;br&gt;&#xA;नित्यभेदो निमित्तेन ह्युपादानेन तु द्वयम् । असद्यत्कार्यरूपेण कारणात्मतयास्ति हि ।।93।।&lt;br&gt;&#xA;अनवस्थान्यथा हि स्यात् सर्वत्रोत्पत्तिनाशयोः । शक्तोपि भगवान् विष्णुरकर्तुं कर्तुमन्यथा ।।94।।&lt;br&gt;&#xA;स्वभिन्नं कारणाभिन्नं भिन्नं विश्वं करोत्यजः । इति श्रुतेरवसित उक्तार्थोयमशेषतः ।।95।।&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/02/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/02/02/</guid>
      <description>&lt;p&gt;द्वितीयाध्यायस्य द्वितीयः पादः&lt;br&gt;&#xA;स्मृतियुक्तिश्रुतिगुणयुक्तयो बहुयुक्तयः ॥1॥&lt;br&gt;&#xA;एवं चतुर्विधा नैव विरुद्ध्यन्तेन्वयं प्रति । इति प्रथमपादेन निर्णीतेप्यभियोगतः ॥2॥&lt;br&gt;&#xA;दर्शनानां प्रवृत्तत्वान्मन्दः आशङ्कते पुनः । अनादिकालतो वृत्ताः समया हि प्रवाहतः ॥3॥&lt;br&gt;&#xA;न चोच्छेदोस्ति कस्यापि समयस्येत्यतो विभुः । भ्रान्तिमूलत्वमेतेषां पृथग्दर्शयति स्फुटम् ॥4॥&lt;br&gt;&#xA;तर्कैर्दृढमतमैरेव वाक्यैश्चागमवादिनाम् । दौर्लभ्याच्छुद्धबुद्धीनां बाहुल्यादल्पवेदिनाम् ॥5॥&lt;br&gt;&#xA;तामसत्वाच्च लोकस्य मिथ्याज्ञानप्रसक्तितः । विद्वेषात् परमे तत्त्वे तत्त्ववेदिषु चानिशम् ॥6॥&lt;br&gt;&#xA;अनादिवासनायोगादसुराणां बहुत्वतः । दुराग्रहगृहीतत्वाद्वर्तन्ते समयाः सदा ॥7॥&lt;br&gt;&#xA;तथापि शुद्धबुद्धीनामीशानुग्रहयोगिनाम् । सुयुक्तयस्तमो हन्युरागमानुगताः सदा ॥8॥&lt;br&gt;&#xA;इति विद्यापतिः सम्यक्समयानां निराकृतिम् । चकार निजभक्तानां बुद्धिशाणत्वसिद्धये ।।9।।&lt;br&gt;&#xA;।। रचनानुपपत्त्यधिकरणम् ।।&lt;br&gt;&#xA;चेतनाचेतनं तत्त्वद्वयमेव निरीश्वराः । आहुस्तत्पञ्चपञ्चत्वविभागस्थमचेतनम् ।।10।।&lt;br&gt;&#xA;चेतनं तदसङ्ख्यातं भिन्नमन्यद्भिदोज्झितम् । अचेतनस्य कर्तृत्वं स्वातन्त्र्येण निगद्यते ।।11 ।।&lt;br&gt;&#xA;परस्परविभेदश्च कार्याणामालयं भवेत् । भोक्तॄणां चेतनस्याहुः केचित् तामपि नापरे ।।12।।&lt;br&gt;&#xA;स्वरूपचैतन्यबलात् स्वप्रकाशाच्च भोगिताम् । प्रकृतेश्च स्वरूपस्य विवेकग्राहमेव तु ।।13।।&lt;br&gt;&#xA;अभोगवादिनो भोगमाहुर्भेदग्रहात् तयोः । भोगिनां मुक्तिरुद्दिष्टा स एवाभोगवादिनाम् ।।14।।&lt;br&gt;&#xA;ईशस्यासङ्ग्रहादेव न युक्तौ तावुभावपि । चेतनेच्छानुसारेण यदा दृष्टः पटोद्भवः ।।15।।&lt;br&gt;&#xA;एतादृशत्वमन्यस्य वस्तुत्वात् केन वार्यते । न च काचित्प्रोमोक्तार्थे श्रुतिरेव प्रमा हि नः ।।16।।&lt;br&gt;&#xA;आप्तत्वमुक्तमार्गेण वक्तुर्नैवोपपद्यते । अप्रामाण्यस्वतस्त्वस्य स्वीकारादपि मायिवत् ।।17।।&lt;br&gt;&#xA;स्वोक्ताखलिनिषेधी स्यान्न च किञ्चित् प्रसिद्ध्यति । इदं नाचेतनवशं वस्तुत्वात् प्रतिपन्नवत् ।।18।।&lt;br&gt;&#xA;इत्येव प्रतिषिद्धस्य केन मूलानुमा भवेत् । स्वतन्त्रवृत्ती रचना सा चैवाचेतने कुतः ।।19।।&lt;br&gt;&#xA;अचेतनत्वं स्वातन्त्र्यमिति चात्मप्रमाहतम् । स्वेच्छानुसारितामेव स्वातन्त्र्यं हि विदो विदुः ।।20।।&lt;br&gt;&#xA;कुत इच्छाचेतनस्य सेच्छं चेत् किमचेतनम् । इच्छाम्यहमिति ह्येव निजानुभवरोधतः ।।21।।&lt;br&gt;&#xA;अचेतनेच्छापगता यदि भेदाग्रहोत्र च । कथं स न घटस्य स्यान्मन म इति भेदतः ।।22।।&lt;br&gt;&#xA;मनसोपि गृहीतत्वात् उभयात्मकता यतः । कामस्य तु मनः कामः प्रियाप्रियविभेदतः ।।23।।&lt;br&gt;&#xA;द्वैविध्यं दृश्यते चास्य तस्माद्भेदाग्रहः कुतः । रचनानुपपत्तेस्तन्न सर्वज्ञानुमागतम् ।।24।।&lt;br&gt;&#xA;अचेतनं जगत्कर्तृ पयोम्ब्वादि च नोपमा । एतत्प्रशास्ति वचनाच्चेतनाचेतनस्य च ।।25।।&lt;br&gt;&#xA;द्वैविध्येपि तु कामादेः कुतः स्वामित्वमात्मनः । साक्षादनुभवारूढं शक्यतेपोदितुं क्वचित् ।।26।।&lt;br&gt;&#xA;इच्छास्वामित्वमेवोक्तमिच्छावत्वं न चापरम् । किञ्चित् तद्वशगत्वेपि स्वामित्वं लोकवद्भवेत् ।।27।।&lt;br&gt;&#xA;सर्वात्मतन्त्रकामादेः किमुतैव परेशितुः । न चानुभवगं कामस्वामित्वं वेदवागपि ।।28।।&lt;br&gt;&#xA;शक्तापवदितुं तस्मात् सा तदन्याभिधायिनी । मोक्षकामो भवेदन्यो यदि मुक्ताद्भविष्यतः ।।29।।&lt;br&gt;&#xA;मोक्षकामस्य किं तेन स्वनाशार्थं च को यतेत् । कर्तृत्वं यस्य तस्यैव भोक्तृत्वमुपलभ्यते ।।30।।&lt;br&gt;&#xA;विभागे च तयोर्मानं नैव किञ्चित् क्वचिद्भवेत् । सर्वमानविरोदैकदुर्दीक्षादीक्षिततस्त्वयम् ।।31।।&lt;br&gt;&#xA;मायावाद्युपमां यायात् तच्च शब्दान्निराकृतः ।&lt;br&gt;&#xA;।। अन्यत्राभावाधिकरणम् ।।&lt;br&gt;&#xA;साङ्ख्यस्तु सेश्वरो ब्रूते क्षेत्रानुग्रहशक्तिमान् ।।32।।&lt;br&gt;&#xA;अस्तीश्वरः स्वयम्भातः क्लेशकर्मादिवर्जितः । क्षेत्रशक्तिमती चैव प्रकृतिर्बीजशक्तिमान् ।।33।।&lt;br&gt;&#xA;जीवः पर्जन्यवद्दैवशक्तिमानीश्वरः स्मृतः । पृथिवीवत्प्रधानं तज्जीवः सन्निधिमात्रतः ।।34।।&lt;br&gt;&#xA;बीजावपनकर्तैवेत्यत प्राह स्वयं प्रभुः । अन्यत्र कापि शक्तिर्न स्वातन्त्र्येणेश एव हि ।।35।।&lt;br&gt;&#xA;शक्तीस्ताः प्रेरयत्यञ्जस्तदधीनाश्च सर्वशः । सत्ता प्रधानपुरुषशक्तीनां च प्रतीतयः ।।36।।&lt;br&gt;&#xA;प्रवृत्तयश्च ताः सर्वा नित्यं नित्यात्मना यतः । तथा नित्यतया नित्यं नित्यशक्त्या स्वयेश्वरः ।।37।।&lt;br&gt;&#xA;नियामयति नित्यं च न ऋते त्वदिति श्रुतेः । स्वभावजीवकर्माणि द्रव्यं कालः श्रुतिः क्रियाः ।।38।।&lt;br&gt;&#xA;यत्प्रसादादिमे सन्ति न सन्ति यदुपेक्षया । इति श्रुतेर्न सत्ताद्या अपि नारायणं विना ।।39।।&lt;br&gt;&#xA;तत्पतञ्जलिविन्ध्यादिमतं न पुरुषार्थदम् ।&lt;br&gt;&#xA;।। अभ्युगमाधिकरणम् ।।&lt;br&gt;&#xA;चार्वकैरुच्यते मानमक्षजं नापरं क्वचित् ।।40।।&lt;br&gt;&#xA;देह आत्मा पुमर्थश्च कामार्थाभ्यां विना न हि । यदैवं दर्शनेनास्य कोर्थः प्रत्यक्षगोचरः ।।41।।&lt;br&gt;&#xA;लब्धस्तेनैव हि नरैः शास्त्रात् किं मोहनं विना । स्वपरार्थविहीनत्वात् स्वमतेनैव निष्फलम् ।।42।।&lt;br&gt;&#xA;किमित्युन्मत्तवच्छास्त्रं वृथा प्रलपति स्वयम् । देहादन्योनुभवत आत्मा भाति शरीरिणाम् ।।43।।&lt;br&gt;&#xA;मम देह इति व्यक्तं ममार्थ इतिवत् सदा । प्रत्यक्षस्येव मानत्वमिति केनावसीयते ।।44।।&lt;br&gt;&#xA;यदि तत्साधकं वेदप्रामाण्ये न कथं भवेत् । न चान्यामानता क्वापि प्रमाणेनावसीयते ।।45।।&lt;br&gt;&#xA;स्वमतेनार्थरहित उपेक्ष्यः पक्ष ईदृशः ।&lt;br&gt;&#xA;।। पुरुषाश्माधिकरणम् ।।&lt;br&gt;&#xA;सन्निधानाच्चेतनस्य वर्तते यद्यचेतनम् ।।46।।&lt;br&gt;&#xA;तथाप्यबुद्धिपूर्वत्वादुक्तदोषः समो भवेत् । अङ्गित्वं पुरुषस्यैव सर्वैरप्यनुभूयते ।।47।।&lt;br&gt;&#xA;तदङ्गत्वोक्तितश्चैव स्यात् सर्वस्यापलापकः । किमु सर्वेश्वरस्यास्य ह्यपलापाद्यतोखलिम् ।।48।।&lt;br&gt;&#xA;।। अन्यथानुमित्यधिकरणम् ।।&lt;br&gt;&#xA;अङ्गित्वं यदि तस्यैव स्वातन्त्र्यं चेन्न चाखलिम् । तत्प्रेरणेप्यशक्तत्वात् स्वतन्त्रोन्यो ह्यपेक्षितः ।।49।।&lt;br&gt;&#xA;न च स्वातन्त्र्यमस्यैव प्रत्यक्षादिविरोधतः । हिताक्रियादिदोषाच्च भद्रं नानीश्वरं मतम् ।।50।।&lt;br&gt;&#xA;संसारिणोन्यं सर्वेशं सर्वशक्तिमनौपमम् । चेतनाचेतनस्यास्य सत्त्वादेस्तदधीनताम् ।।51।।&lt;br&gt;&#xA;नाङ्गीकुर्वन्ति ये तेषां सर्वेषां च समा इमे । तस्माच्छ्रुतिप्रमाणेन युक्तिभिश्च परो हरिः ।।52।।&lt;br&gt;&#xA;अङ्गीकार्यतमो नित्यं सर्वैरपि सुनिश्चितम् ।&lt;br&gt;&#xA;।। वैशेषिकाधिकरणम् ।।&lt;br&gt;&#xA;नित्यज्ञानप्रयत्नेच्छं सङ्ख्याद्यैरपि पञ्चभिः ।।53।।&lt;br&gt;&#xA;युक्तमीशं वदन्तोन्ये तदिच्छादृष्टचोदिताः । परमाणवश्चतुर्वर्गाः संयुज्यन्ते द्विशोखिलाः ।।54।।&lt;br&gt;&#xA;परमाणुद्वयेनैव द्य्वणुकं नाम जायते । द्य्वणुकत्रयेण त्र्यणुकं तैश्चतुर्भिस्तदात्मकम् ।।55।।&lt;br&gt;&#xA;ततस्त्वनियमेनैव खण्डावयविनां भवः । ततश्चानियमेनैव सर्वावयविसम्भवः ।।56।।&lt;br&gt;&#xA;कारणं समवाय्याख्यं परमाण्वादिरत्र हि । ईशेच्छादृष्टकालास्तु निमित्तं कारणं मतम् ।।57।।&lt;br&gt;&#xA;सामान्यान्त्यविशेषौ च समवायश्च तत्त्रयम् । नित्यं क्रिया अनित्याश्च गुणद्रव्ये द्विरूपके ।।58।।&lt;br&gt;&#xA;कार्ये गुणक्रियाणां तु समवाय्यन्यकारणम् । कारणस्था गुणाद्यास्तु संयोगो द्रव्यकारणम् ।।59।।&lt;br&gt;&#xA;एवं स्थितेपि सिद्धान्ते विशेषस्तत्र कल्पितः । द्य्वणुके परमाणौ च ह्रस्वत्वं परिमण्डलम् ।।60।।&lt;br&gt;&#xA;न कारणं कार्यगुणे वैरूप्यं तत्र कारणम् । इत्याहुस्तानथोवाच विद्याधीशः स्वयं प्रभुः ।।61।।&lt;br&gt;&#xA;महत्त्वं चैव दीर्घत्वं त्र्यणुकाद्येषु कल्पितम् । तस्माच्च सदृशं कार्यं तत्कार्येषूपजायते ।।62।।&lt;br&gt;&#xA;यथा तथैव ह्रस्वत्वात् पारिमाण्डिल्यतोपि हि । जायेत सदृशं कार्ये परिमाणं समत्वतः ।।63।।&lt;br&gt;&#xA;न चेन्महत्वतश्चैव दीर्घत्वादपि नो भवेत् । सदृशस्य हि कार्यस्य नैव योगः कथञ्चन ।।64।।&lt;br&gt;&#xA;अप्रत्यक्षत्वमेव स्याद्यतः कार्येष्वणुत्वतः । इति चेन्न महत्त्वं च परमाणावणावपि ।।65।।&lt;br&gt;&#xA;कथं त्र्यणुकपूर्वेषु नाणुत्वमपि कथ्यते । प्रत्यक्षत्वतदन्यत्वे पुरुषापेक्षयाखलिे ।।66।।&lt;br&gt;&#xA;अणुत्वं च महत्त्वं च यतो वस्तुव्यपेक्षया । तारतम्यस्थिता यस्मात् पदार्थाः सर्व एव च ।।67।।&lt;br&gt;&#xA;यथा महत्त्वविश्रान्तिस्तथाणुत्वस्य चेष्यते । परिमाणत्वतश्चेन्न महत्त्वस्यापि विश्रमः ।।68।।&lt;br&gt;&#xA;दृश्यतेनन्त इत्येव तथानन्त्यमणावपि । न महत्तत्वगुणत एतावानिति हीश्वरः ।।69।।&lt;br&gt;&#xA;परिच्छिन्नस्तथाणोश्च नैतावद्भागता क्वचित् । विश्रान्तो यद्यनन्तांशः कश्चिदस्तीति गम्यते ।।70।।&lt;br&gt;&#xA;नावसाययितुं शक्यो विरोधादेव केवलम् । केवलं साक्षिमानेन कालो देशोपि नान्तवान् ।।71।।&lt;br&gt;&#xA;अपर्यवसितिश्चाणोर्दृश्यते साक्षिणा द्वयोः । यदि नो साक्षिगम्यं तन्महत्त्वं केन गम्यते ।।72।।&lt;br&gt;&#xA;विश्रान्तिस्तारतम्येन दृश्यते ह्यनुमानतः । यद्यागमादनन्तं तन्महत्त्वमवगम्यते ।।73।।&lt;br&gt;&#xA;अनन्तमेव चाणुत्वं कुतो नैवावसीयते । महत्त्वाणुत्वयोर्नैव विश्रान्तिरुपलभ्यते ।।74।।&lt;br&gt;&#xA;अन्यदेव ह्यनन्तत्वं महत्त्वाणुत्वयोः समम् । बहुत्वाल्पत्वयोर्यद्वत् सङ्ख्यायामुपलभ्यते ।।75।।&lt;br&gt;&#xA;आनन्त्यमेकभागानां तावत्त्वं ह्येव गम्यते । अणीयांश्च महीयांश्च भगवानगमोदितः ।।76।।&lt;br&gt;&#xA;आनन्त्यवाचकः शब्दो द्विधानन्त्येपि मानताम् । याति नैव गुणाल्पत्वं कालाल्पत्वं च मानगम् ।।77।।&lt;br&gt;&#xA;सर्वकालगतस्याल्पकालेपि स्यादवस्थितिः । महागुणस्य चाल्पोपि गुणः स्यादिति चेद्भवेत् ।।78।।&lt;br&gt;&#xA;तावत्त्वमेव नैव स्याद्देशेप्येतन्न नो मतम् । महतोल्पत्वमपि हि व्योमवत् प्राह वेदवित् ।।79।।&lt;br&gt;&#xA;यद्यल्पदेशसंस्थानं न सर्वत्रापि नो भवेत् । स्थितस्य ह्यल्पदेशेषु सर्वगत्वं भवेत् ध्रुवम् ।।80।।&lt;br&gt;&#xA;एकत्राप्यनवस्थस्य कुत एवाखलिस्थता । शून्यत्वमेव तस्य स्याद्यस्यैकत्रापि न स्थितिः ।।81।।&lt;br&gt;&#xA;अतो नाणुत्वविश्रान्तिर्न महत्त्वस्य च क्वचित् । उभयानन्त्ययुक् तस्मात् यदि मुख्यं महद्भवेत् ।।82।।&lt;br&gt;&#xA;तच्च ब्रह्म परं साक्षात् सर्वानन्त्ययुतं सदा । यदि साक्षी स्वयम्भातो न मानं केन गम्यते ।।83।।&lt;br&gt;&#xA;अक्षजादेश्च मानत्वमनवस्थान्यथा भवेत् । अतः सर्वपदार्थानां भागाः सन्त्येव सर्वदा ।।84।।&lt;br&gt;&#xA;सर्वदिक्ष्वपि सम्बन्धादविभागः पराणुता । तत्संयोगादनियतात् पदार्थानां जनिर्भवेत् ।।85।।&lt;br&gt;&#xA;द्वयोरेव तु संयोग इति केनावसीयते । कारणस्य गुणास्तेन भवेयुः कार्यगा अपि ।।86।।&lt;br&gt;&#xA;तारतम्येन सर्वेपि महान्तश्चाणवो यतः । न च तत्प्रोक्तसृष्टौ तु मानं केवलकल्पना ।।87।।&lt;br&gt;&#xA;कथं साक्षिमितस्यास्य शक्नुयात् वारणे क्वचित् । यदि साक्षिमितं नैतन्नानुमा तत्र वर्तते ।।88।।&lt;br&gt;&#xA;पक्षीकर्तुमशक्यत्वात् कुत एवानुमा भवेत् । यत्र नास्ति पदन्यासः कस्तं विषयमाप्नुयात् ।।89।।&lt;br&gt;&#xA;देशान्तरादिशब्दाश्च शशशृङ्गादिशब्दवत् । सदृशं च सजातीयं नास्मत्पक्षे किमेव हि ।।90।।&lt;br&gt;&#xA;येनैव च प्रकारेणात्यसिद्धमनुमीयते । तेनैव शशशृङ्गादेः शक्यमस्तित्वकल्पनम् ।।91।।&lt;br&gt;&#xA;प्रत्यक्षमागमो वापि भवेद्यत्र नियामकः । सैव व्याप्तिर्भवेन्मानं नान्या सन्दिग्धमूलतः ।।92।।&lt;br&gt;&#xA;सहदर्शनमात्रेण न व्याप्तिरवसीयते । यदैवाव्यतिरेकेस्य ह्यक्षजं वागमो भवेत् ।।93।।&lt;br&gt;&#xA;तन्निर्धारितयुक्तिर्वा व्याप्तिः सैवापरा न हि । अन्यथा सप्तमरसभावोप्यनुमयापतेत् ।।94।।&lt;br&gt;&#xA;अनिष्टानि च सर्वाणि ह्यनुमा कामचारिणी । कार्यकारणयोश्चैव गुणादेः पञ्चकस्य च ।।95।।&lt;br&gt;&#xA;भिन्नस्यैव तु सम्बन्धः समवायोन्य ईर्यते । भिन्नत्वसाम्यतस्तस्य ताभ्यां योगो भवेद् ध्रुवम् ।।96।।&lt;br&gt;&#xA;स स्वनिर्वाहकश्चेत् स्याद् द्रव्यमेव तथा न किम् । विशेषस्तद्गतत्वादिर्यद्यभिन्नेवसीयते ।।97।।&lt;br&gt;&#xA;गुणक्रियादिरूपस्य निषेधः केन हेतुना । द्रव्यमेव ततोनन्तविशेषात्मतया सदा ।।98।।&lt;br&gt;&#xA;नानाव्यवहृतेर्हेतुरनन्तत्वं विशेषतः । विशेषश्च विशेषी सः स्वेनैव समवायवत् ।।99।।&lt;br&gt;&#xA;कल्पनागुरुतादोषात् पदार्थान्तरता न हि । कल्पयित्वा षट् पदार्थान् साभावानपि केवलम् ।।100।।&lt;br&gt;&#xA;एकस्मिन् स विशेषश्चेत् किं पूर्वं तस्य विस्मृतिः । येन प्रत्यक्षसिद्धेन व्यवहारोखलिो भवेत् ।।101।।&lt;br&gt;&#xA;भावाभावविभागेन यं विना न कथञ्चन । एतादृशो विशेषेस्मिन् को द्वेषो वादिनां भवेत् ।।102।।&lt;br&gt;&#xA;अभेदेन प्रतीतिश्च कार्यकारणपूर्वके । अभावान्ते पदार्थेस्मिन् सविशेषावसीयते ।।103।।&lt;br&gt;&#xA;सामान्यादिपदार्थेषु तन्निष्ठत्वादयोखिलाः । कथं धर्मा निवार्यन्ते वस्त्वैक्येपि हि वादिभिः ।।104।।&lt;br&gt;&#xA;कार्यस्य तत्तन्निष्ठत्वं गुणादेर्व्यापितादिकः । कथं विशेषो नैवास्ति स च धर्मोपरो यदि ।।105।।&lt;br&gt;&#xA;षट्पदार्थातिरेकः स्यात् पदार्थानियमेपि हि । धर्मस्य धर्मसन्तानादनवस्थाखनिर्भवेत् ।।106।।&lt;br&gt;&#xA;सामान्यस्यापि सामान्यं गुणस्यापि गुणो ह्यतः । नाङ्गीकृतः स च यदि नानवस्था क्वचिद्भवेत् ।।107।।&lt;br&gt;&#xA;अस्मत्पक्षे गुणाद्याश्च तद्वन्ते हि विशेषतः । अनन्यत्वान्नानवस्था भेदो नाशे भवेत् तथा ।।108।।&lt;br&gt;&#xA;विशेषमेव संश्रित्य विशेषो बलवान् यतः । दृष्टिप्रमाणतश्चैव विरोधो दर्शने कथम् ।।109।।&lt;br&gt;&#xA;विरोधो ह्यविरोधश्च यतो दर्शनमानकौ । ततो दृष्टे विरोधस्तु सद्भिरापाद्यते कथम् ।।110।।&lt;br&gt;&#xA;अभिन्नो भगवान् स्वेन तदन्येन विभेदवान् । नित्या धर्मास्तदीयास्तु सर्वेस्मान्नैव भेदिनः ।।111।।&lt;br&gt;&#xA;सामस्त्योच्छेदिनोन्यत्र धर्मा उभयरूपिणः । भावे त एव चोच्छेदात् तदन्ये च समस्तशः ।।112।।&lt;br&gt;&#xA;अंशांशिनोरभेदेन त्वंशसंयोग एव हि । अंशिनो नानवस्थातो यद्यप्यंशेष्वविश्रमः ।।113।।&lt;br&gt;&#xA;एकस्मिन् जात एवान्यः संयोगो जायते यदि । अनवस्था तदैव स्यात् संयोगैक्ये भवेत् क्व सा ।।114।।&lt;br&gt;&#xA;अंशे संयोगदृष्टेश्च दृष्टे का सानवस्थितिः । यद्यंशगो न संयोगः कार्येषु प्रथिमा कथम् ।।115।।&lt;br&gt;&#xA;परमाणोरणोर्नास्ति महत्तेत्यद्भुतं वचः । अणूनां प्रथिमापेक्षां विनैव त्र्यणुकेपि सः ।।116।।&lt;br&gt;&#xA;परमाणोर्महत्त्वं च विनेत्येतद्वचः कथम् । अंशिनोंशैरभेदोयमंशेन तु भिदाभिदा ।।117।।&lt;br&gt;&#xA;सर्वप्रत्यक्षविषयः कथमेव ह्यपोद्यते । संयोगश्च विभागश्च भेदश्चैव पृथक् पृथक् ।।118।।&lt;br&gt;&#xA;अन्योन्यप्रतियोगेन ह्युभयोरपि दृश्यते । भिन्ना इति तु भेदानां समुदायो हि दृश्यते ।।119।।&lt;br&gt;&#xA;यथैव च पदार्थानामनयोर्भेद इत्यपि । इतोमुष्यामुतोप्यस्य भेदो दृष्टो द्विधर्मिकः ।।120।।&lt;br&gt;&#xA;तत्रैकवचनं यत्तद्विप्राणां भोजनं यथा । नरत्वादिकमप्येवं तत्तद्धर्मतयेयते ।।121।।&lt;br&gt;&#xA;न सर्वधर्म एकोस्ति समुदायस्तु भिन्नगः । एतादृशं च सादृश्यं पदार्थेषु पृथक् पृथक् ।।122।।&lt;br&gt;&#xA;एकस्मिन् स विनष्टेपि यतोन्यत्रैव दृश्यते । कुतो भस्मत्वमाप्तस्य नरत्वं पुनरिष्यते ।।123।।&lt;br&gt;&#xA;एकत्वे नास्ति मानं च श्रुतिरप्याह सादरम् । भिन्नाश्च भिन्नधर्माश्च पदार्था अखिला अपि ।।124।।&lt;br&gt;&#xA;स्वैः स्वैर्धर्मैरभिन्नाश्च स्वरूपैरपि सर्वशः । अनिवृत्तविनाशास्तु धर्मा उभयरूपकाः ।।125।।&lt;br&gt;&#xA;न केनचिदभिन्नोतो भगवान् स्वैर्गुणैर्विना । इति व्युत्पत्तिरपि हि सादृश्येनैव गम्यते ।।126।।&lt;br&gt;&#xA;सर्वेषु युगपच्छब्दः सदृशेषु प्रवर्तते । तथापि प्राप्तितस्त्वेकवचनाच्च विशेषतः ।।127।।&lt;br&gt;&#xA;अभीष्टावागतिश्च स्याच्छक्तिः सादृश्यगा यतः । तादृशोयं च तच्छब्दः इति ज्ञापयति स्फुटम् ।।128।।&lt;br&gt;&#xA;जातितश्चेत् कथं तासु तत्र चेदनवस्थितिः । तथैव व्यक्तिविज्ञानं व्यक्तित्वाभावदूषितम् ।।129।।&lt;br&gt;&#xA;यदि तच्चास्ति तस्यापि विशेषेष्वनवस्थितिः । कथं स्वरूपत्वमपि ज्ञायतेनुगतं यदि ।।130।।&lt;br&gt;&#xA;एकव्युत्पत्तिपर्यन्तमनवस्थादिदूषितम् । कल्पनागौरवात् तेन युक्ता नानुगकल्पना ।।131।।&lt;br&gt;&#xA;औपाधिकविशिष्टाद्यमपि तद्वस्तु किं ततः । अन्यत् तदेव चेदग्निमत्वं किं तत्र भण्यते ।।132।।&lt;br&gt;&#xA;अग्निसंयोगमात्रं चेद्भवेत् तत्सिद्धसाधनम् । भूधरस्याग्निसंयोगो यदि षष्ठ्यर्थ एव कः ।।133।।&lt;br&gt;&#xA;समवायो यदि ह्यस्य चैकत्वाद् सिद्धसाधनम् । यद्यस्यौपाधिको भेदः कुत एकत्वमिष्यते ।।134।।&lt;br&gt;&#xA;नानिर्वाच्यं हि तेनेष्टमत औपाधिकान्ययोः । सत्यत्वात् को विशेषः स्यान्मायावाद्यन्यथा भवेत् ।।135।।&lt;br&gt;&#xA;उपाधिजन्यं तद्गम्यमिति चौपाधिकं भवेत् । उभयत्राप्यनन्ताः स्युः समवाया इतस्ततः ।।136।।&lt;br&gt;&#xA;भिन्नत्वं चैव तेष्वस्ति को विशेष उपाधिगे । अविद्यमान एवान्यः समवायोधिगम्यते ।।137।।&lt;br&gt;&#xA;उपाधिना तद्गमकमनुमानं न मा भवेत् । एवमेवासतः सत्तासमवायो जनिर्मता ।।138।।&lt;br&gt;&#xA;तत्रापि ह्युक्तदोषाणां नैव किञ्चिन्निवारकम् । अस्मत्पक्षे विशेषस्य सर्वत्राङ्गीकृतत्वतः ।।139।।&lt;br&gt;&#xA;नास्ति दोषः क्वचिद्भावो ह्यभावश्च स एव हि । अभावस्य च धर्माः स्युर्भावास्तेषां च तेखिलाः ।।140।।&lt;br&gt;&#xA;प्रत्यक्षमानतः सर्वमेतन्नो वारणक्षमम् । सर्वे भावा अभावाश्च पदार्थास्तेन सर्वदा ।।141।।&lt;br&gt;&#xA;तथापि प्रथमं बुद्धेर्यो निषेधस्य गोचरः । सोभावो विधिबुद्धेस्तु गोचरः प्रथमं परः ।।142।।&lt;br&gt;&#xA;तस्मात् प्रध्वंस्तभेदादि सदित्येवावगम्यते । अस्त्यभावोस्ति च ध्वंसो देहाभावश्च भस्मता ।।143।।&lt;br&gt;&#xA;इत्यादि युज्यते सर्वं प्रत्यक्षादिप्रमाणतः । अन्योन्याभावभेदी च पृथक्त्वं च पृथक् पृथक् ।।144।।&lt;br&gt;&#xA;यत्कल्पयन्ति तच्चैव कल्पनागौरवाद्गतम् । पर्यायत्वेन ते शब्दा ज्ञायन्ते सर्व एव हि ।।145।।&lt;br&gt;&#xA;भेदस्य तु स्वरूपत्वे ये वदन्ति च शून्यताम् । अद्भुतास्ते यतोन्यस्य प्रतियोगित्वमिष्यते ।।146।।&lt;br&gt;&#xA;प्रतियोगिनो हि भेदोयं न तु स्वस्मात् कथञ्चन । विभागेनाल्पतैव स्यात् कुत एव च शून्यता ।।147।।&lt;br&gt;&#xA;न शून्यानां हि संयोगाद्भावो वस्तुन इष्यते । विदारणार्थो धातुश्च विभागगुणवाचकः ।।148।।&lt;br&gt;&#xA;अविदारणेपि ह्यास्यस्य भिन्नावोष्ठौ तु तस्य च । अत उन्मत्तवाक्यत्वान्मायावादो ह्युपेक्षितः ।।149।।&lt;br&gt;&#xA;न चामन्दसदानन्दस्यन्द्यनन्तगुणार्णवः । ईश्वरोष्टगुणत्वेन प्रमेयोप्रमित्वतः ।।150।।&lt;br&gt;&#xA;मय्यनन्तगुणेनन्त गुणतोनन्तविग्रहे । अनन्तगुणमाहात्म्यशक्तिज्ञानमहार्णवः ।।151।।&lt;br&gt;&#xA;नारायणः परोशेषचेतनेभ्यः परं पदम् । इत्यादिवेदतद्वाक्यैरनन्तैश्चावसीयते ।।152।।&lt;br&gt;&#xA;अनन्तगुणता विष्णोः कथमेव ह्यपोद्यते । यद्यनन्तविशेषाश्च तज्ज्ञानादेर्निवारितः ।।153।।&lt;br&gt;&#xA;कथं तत्तद्विषयता सार्वज्ञार्थं विधीयते । औपाधिकविशेषस्तु पूर्वमेव निराकृतः ।।154।।&lt;br&gt;&#xA;स्वप्रकाशत्वमपि तु यैर्ज्ञानस्य निवारितम् । कथं सर्वज्ञता तस्य स्वज्ञानाधिगमं विना ।।155।।&lt;br&gt;&#xA;ज्ञानं विश्वधिगं त्वेकं तज्ज्ञानविषयं परम् । इति ज्ञानद्वयेनैव सर्ववित् परमेश्वरः ।।156।।&lt;br&gt;&#xA;इति चेदेष एवार्थस्तज्ज्ञानावसितो यदि । स्वप्रकाशत्वमेव स्याज्ज्ञानं ह्येतद्विशेषणम् ।।157।।&lt;br&gt;&#xA;ज्ञानान्तरेण चेदत्र भवेदेवानवस्थितिः । स्वप्रकाशत्वमेतस्माद्दुर्निवारं समापतेत् ।।158।।&lt;br&gt;&#xA;सुखवान् दुःखवांश्च स्यादिति व्याप्तिश्च नो भवेत् । निर्दुःखत्वं महानन्दः श्रुत्यैवेशस्य भण्यते ।।159।।&lt;br&gt;&#xA;योशनायापिपासे च शोकादींश्चातिवर्तते । आनन्दं ब्रह्मणो विद्वान् विपाप्मेत्यादिका च सा ।।160।।&lt;br&gt;&#xA;ईश्वरस्य तथेष्टत्वं दुःखित्वोपाधिरित्यपि । उक्ते किमुत्तरं ब्रूयात् श्रुत्यनादरतत्परः ।।161।।&lt;br&gt;&#xA;न चात्मदुःखितेच्छा स्यादत एतन्निवार्यते । सहदर्शनमात्रेण श्रुतीनामपलापकः ।।162।।&lt;br&gt;&#xA;यज्ञादेरपि पापस्य हेतुत्वं हिंसया युतेः । नानुमाति कथं तत्र यद्युपाधिर्निषिद्धता ।।163।।&lt;br&gt;&#xA;अदुःखित्वेन चानुक्तिः कथं नोपाधितां व्रजेत् । अदुःखमितरत् सर्वं जीवा एव तु दुःखिनः ।।164।।&lt;br&gt;&#xA;तेषां दुःखप्रहाणाय श्रुतिरेषा प्रवर्तते । इति श्रुतिर्हि परमा श्रुत्युक्तिर्यदि कारणम् ।।165।।&lt;br&gt;&#xA;किं कार्यमनुमानेन गलस्तनसमेन हि । अनुमानेन यद्यर्थः श्रुतिदृष्टोप्यपोद्यते ।।166।।&lt;br&gt;&#xA;पूर्वोक्तेन प्रकारेण नेश्वरो धर्म एव च । स्यात् तत्फलं च तेनात्र श्रुतिरेव प्रमा भवेत् ।।167।।&lt;br&gt;&#xA;ईशस्यानुमया सिद्धेः श्रुतिर्धर्मिप्रमा भवेत् । तया सर्वगुणैः पूर्ण उक्त ईशो यतस्ततः ।।168।।&lt;br&gt;&#xA;अनानन्दानुमानस्य धर्मिग्राहिविरोधतः । न प्रमाणं भवेत् तस्मान्नानुमात्रोपयोगिनी ।।169।।&lt;br&gt;&#xA;नित्येच्छत्वात् परेशस्य परमाणुसदात्वतः । अदृष्टकालयोश्चैव भावात् कार्यं सदा भवेत् ।।170।।&lt;br&gt;&#xA;न हि कालविभेदोस्ति तत्पक्षेस्मन्मते हरेः । विशेषकाल एवैतत्सृष्ट्यादीच्छा सदातना ।।171।।&lt;br&gt;&#xA;विशेषाश्चैव कालस्य हरेरिच्छावशाः सदा । सर्वे निमेषा इति हि श्रुतिरेवाह सादरम् ।।172।।&lt;br&gt;&#xA;उदीरयति कालाख्यां शक्तिमित्यस्य वागपि । कालस्य कालगत्वेन न विरोधोपि कश्चन ।।173।।&lt;br&gt;&#xA;असङ्ख्यातविशेषत्वादिच्छाया अपि सर्वदा । ईशो देशश्च कालश्च स्वगता एव सर्वदा ।।174।।&lt;br&gt;&#xA;ईशाधीनो च तौ नित्यं तदाधारौ च तद्गतौ । इति श्रुतिरपि प्राह काले स्वोद्दिष्ट एव तु ।।175।।&lt;br&gt;&#xA;तत्कालसृष्टिमेवातो वाञ्छतीशः सदैव हि । स्यात् कालः स तदैवेति कालस्य स्वगतत्वतः ।।176।।&lt;br&gt;&#xA;स्वभावादेव हीच्छैषा देवस्यैष इति श्रुतेः । स्वभावोपि परेशेच्छावशः इत्युदितः पुरा ।।177।।&lt;br&gt;&#xA;नित्या अनित्याश्च ततस्तदधीना इति श्रुतिः । रूपस्पर्शादिहेतुभ्यः परमाणोरनित्यता ।।178।।&lt;br&gt;&#xA;अनुमेया श्रुतीनां च विरुद्धत्वान्न तन्मतम् । उपादेयमतश्चायमविरुद्धः समन्वयः ।।179।।&lt;br&gt;&#xA;।। समुदायाधिकरणम् ।।&lt;br&gt;&#xA;वैभाषिकाश्च सौत्रान्ताः स्वरसक्षणिकं जगत् । अणूनां समुदायं च कालकर्मनिमित्ततः ।।180।।&lt;br&gt;&#xA;उत्पत्तिकाले युक्तानामात्मानं च क्षणस्थितिम् । नित्यं सन्तानमेतेषां पञ्चस्कन्धात्मना स्थितम् ।।181।।&lt;br&gt;&#xA;संस्काररूपविज्ञानसञ्ज्ञादुःखात्मना स्थितिः । दुःखाभावं सुखं चाहुररूपज्ञानसन्ततिम् ।।182।।&lt;br&gt;&#xA;मोक्षं स समुदायो हि नैकस्मादेव युज्यते । नोभयोश्चोभयत्वं यत्समुदायव्यपेक्षया ।।183।।&lt;br&gt;&#xA;अतोन्योन्याश्रयत्वेन समुदायो न युज्यते । अन्योन्यापेक्षया पुंसः समुदायत्ववेदनम् ।।184।।&lt;br&gt;&#xA;स्यात् तत्सदातनत्वेपि तच्च सामीप्यहेतुकम् । इति चेत् कार्यसम्भूतिमात्रव्यापृतिकारणम् ।।185।।&lt;br&gt;&#xA;न तु कार्यविशेषेषु व्यापृतं कारणं भवेत् । अतोर्थेन्द्रियसंयोगिरूपकारणतात्मनः ।।186।।&lt;br&gt;&#xA;संयोगिरूपराहित्यान्नैव तज्ज्ञानतापि हि । विशेषकार्यजनकं यदि कारणमिष्यते ।।187।।&lt;br&gt;&#xA;कुतः समानरूपत्वं कार्याणामपि सर्वशः । अतोनियत्या यत्किञ्चिद्यस्य कस्यापि कारणम् ।।188।।&lt;br&gt;&#xA;अदृष्टमपि तस्यैव विशेषापादकं कुतः । यस्य कस्यापि यत्किञ्चिद्विशेषमुपपादयेत् ।।189।।&lt;br&gt;&#xA;कार्यं च कारणं चैव यत्किञ्चिद्यस्य कस्यचित् । भवेन्नियामकाभावादिदमस्यैव कारणम् ।।190।।&lt;br&gt;&#xA;इति नित्यविनाशित्वे केन मानेन गम्यते । इदं न जायतेमुष्मादित्यत्रापि न कारणम् ।।191।।&lt;br&gt;&#xA;विनाशोत्पत्तयश्चैव न दृश्यन्ते सदातनाः । दृश्यते प्रत्यभिज्ञातः स्थिरत्वं सर्ववस्तुषु ।।192।।&lt;br&gt;&#xA;फलादीनां विशेषेण सर्वत्राप्यनुमीयते । सत्त्वेन क्षणिकत्वं चेदाकाशस्याविशेषतः ।।193।।&lt;br&gt;&#xA;अविशेषोखलिस्यापि सत्त्वात् किं नानुमीयते । यद्याकाशस्य सत्त्वं न कुत एव नरादिषु ।।194।।&lt;br&gt;&#xA;सधर्मिप्रतियोगित्वमभावस्य नियामकम् । तौ विना न ह्यभावश्च क्वचिद् दृष्टः कदाचन ।।195।।&lt;br&gt;&#xA;अधर्मिप्रतियोगित्वमाकाशस्यावगम्यते । स्वीकारत्यागतोदृष्टदृष्टयोः सर्ववस्तुषु ।।196।।&lt;br&gt;&#xA;गुणानुन्मत्त एवासौ विदधात्यधिकं पुनः । उत्तरोत्पत्तिमात्रेण विनाशात् पूर्ववस्तुनः ।।197।।&lt;br&gt;&#xA;न संस्कारार्पकत्वं च युज्यते कस्यचिन्क्वचित् । अतो ज्ञातं मयेत्यादि न ज्ञेयमनुमा कुतः ।।198।।&lt;br&gt;&#xA;एकत्वमनुभूतिस्थं त्यक्त्वा निर्मानिका भिदा । कुत आत्मादिकेषु स्याद् बल्येनानुभवो यतः ।।199।।&lt;br&gt;&#xA;कार्यकारणयोश्चैककालीनत्वं विना कथम् । पूर्वसंस्कारयोगी स्यादुत्तरो नियमेन च ।।200।।&lt;br&gt;&#xA;सम्बद्धा एव संस्कारमन्यत्रादधतेखिलाः । असम्बद्धः कथं पूर्वं उत्तरे वासनाकरः ।।201।।&lt;br&gt;&#xA;एककालतया योगं विना संस्कारतः कथम् । क्षणमात्रमवस्थानं स्वीकृतं सर्ववस्तुषु ।।202।।&lt;br&gt;&#xA;पूर्वमध्यापरकलारहितः क्षण इष्यते । पूर्वभावभवं कार्यमुत तन्नाशसम्भवम् ।।203।।&lt;br&gt;&#xA;यौगपद्यं सति भवेदुत्पाद्यानामशेषतः । विनाशे चेन्न तत्कार्यं कार्योत्पत्तौ च का प्रमा ।।204।।&lt;br&gt;&#xA;अभेदेपि विशेषेण देहदीपफलादिषु । विशेषदर्शनं युक्तमस्माकमनुभूतितः ।।205।।&lt;br&gt;&#xA;विशेषदर्शनं मानं यदि न स्थैर्यदृक् कुतः । दिक्सुखे च स्वदृष्टान्ताद्भावो सच्चेत् क्वचिद्भवेत् ।।206।।&lt;br&gt;&#xA;विश्वं प्रत्यक्षगं त्यक्त्वा तयोर्योनुमितं वदेत् । मायावादिवदेवासावुपेक्ष्यो भूतिमिच्छता ।।207।।&lt;br&gt;&#xA;सर्वप्रमाणसिद्धं यद्बुद्धेर्भेदेन सर्वदा । कथं नु तस्य बुद्धित्वं विश्वमन्यच्च किम्प्रमम् ।।208।।&lt;br&gt;&#xA;सर्वलोको बिभेत्यञ्जो यस्मादनुभवात् सदा । तस्यापलापिनः किं न निष्प्रमाणकवादिनः ।।209।।&lt;br&gt;&#xA;सोहं तदिदमेवाहं सुखी सद्गगनं दिशः । सत्या इत्याद्यनुभवः सदा तत्प्रतिपक्षगाः ।।210।।&lt;br&gt;&#xA;अतो निर्मानमखलिप्रमाणप्रतिपक्षगम् । दुर्मतं कोनुगृह्णीयाद्विनासुरततिं क्वचित् ।।211।।&lt;br&gt;&#xA;।। असदधिकरणम् ।।&lt;br&gt;&#xA;अपरः शून्यमखिलं मनोवाचामगोचरम् । निर्विशेषं स्वयम्भातं निर्लेपमजरामरम् ।।212।।&lt;br&gt;&#xA;अशेषदोषरहितमनन्तं देशकालतः । वस्तुतश्च तदस्मीति नित्योपासापरोक्षितम् ।।213।।&lt;br&gt;&#xA;रागादिदोषरहितं तद्भावं योगिनं नयेत् । तस्यैवानादिसंवृत्या नानाभेदात्मकं जगत् ।।214।।&lt;br&gt;&#xA;सदिवाभाति सत्यत्वं सांवृतं तस्य चेष्यते । पारमार्थिकसत्त्वं तु शून्यादन्यस्य न क्वचित् ।।215।।&lt;br&gt;&#xA;सांवृतेनैव सत्वेन व्यवहारोखलिो भवेत् । शून्यात् संवृतियोगेन विश्वमेतत् प्रवर्तते ।।216।।&lt;br&gt;&#xA;सृष्टिकाले पुनश्चान्ते स्तिमितं शून्यतां व्रजेत् । इति ब्रूते तमुद्दिश्य जगाद जगतां गुरुः ।।217।।&lt;br&gt;&#xA;नासतो जगतो भावो न हि दृष्टासतो जनिः । सतः क्वचित् प्रमाणं च दृष्टिरेवाखिलाद्वरम् ।।218।।&lt;br&gt;&#xA;यद्येवं सप्तमरसान्मधुरादिव पीनता । भवेज्जनस्य मार्जारशृङ्गं गोरिव घातकम् ।।219।।&lt;br&gt;&#xA;कार्यार्थी कारणं सच्च नोपादद्यात् कथञ्चन । न प्रवर्तेत चेष्टाय शून्यादेवेष्टसम्भवात् ।।220।।&lt;br&gt;&#xA;देशकालादिनियमो न हि शून्यात् सतो भवेत् । पुरुषेच्छानुसारेण यदि किञ्चित् प्रजायते ।।221।।&lt;br&gt;&#xA;किं नानुमीयते तद्वद्वस्तुत्वात् पुरुषोद्भवः । सर्वस्यापि न चाभावो विश्वं सदिति गम्यते ।।222।।&lt;br&gt;&#xA;यतोनुभवविरोधे तु वचनं वादिनः कुतः । स्वप्नभ्रान्तिवदेवेदं संवृत्यैवोपलभ्यते ।।223।।&lt;br&gt;&#xA;यदि सत्वेन किञ्चात्र भ्रमो नैव निवर्तते । अनादेरस्य विश्वस्य निवृत्तिर्यदि चेष्यते ।।224।।&lt;br&gt;&#xA;निवृत्तिश्च निवर्तेत तस्या भ्रान्तित्वसम्भवात् । दृष्टस्य भ्रान्तितो चेत् स्याददृष्टे न भ्रमः कुतः ।।225।।&lt;br&gt;&#xA;गवामशृङ्गिभावेन न हि स्याच्छशशृङ्गिता । अस्माकं तु प्रमाणेन प्रसादादीश्वरस्य च ।।226।।&lt;br&gt;&#xA;उक्तभङ्ग्यागमानां च प्रामाण्याद्युज्यतेखलिम् । दृश्यत्वाद्विमतं मिथ्या स्वप्नवच्चेदियं च मा ।।227।।&lt;br&gt;&#xA;मिथ्या चेत् साध्यसिद्धिर्न व्यभिचारो न चेद्भवेत् । साधकत्मसत्यस्य साध्यं विप्रतिपत्तितः ।।228।।&lt;br&gt;&#xA;तस्य चेत्यनवस्था स्यात् सत्त्वं चास्यानुभूतितः । अनुभूतिविरोधेन मिथ्यात्वे मा न काचन ।।229।।&lt;br&gt;&#xA;अतीतानागतौ कालावपि नः साक्षिगोचरौ । तत्सम्बन्धितया सत्त्वमपि दृष्टस्य साक्षिगम् ।।230।।&lt;br&gt;&#xA;दृढदृष्टं तु यद्दृष्टं दृष्टाभासस्ततोपरम् । भ्रान्तेः संवृतिसत्यस्य विशेषो व्यभिचारवान् ।।231।।&lt;br&gt;&#xA;तेनाप्यङ्गीकृतः सम्यक् स नः सत्यत्वमेव हि । विज्ञानाद् व्यभिचारोस्य कदाचित् स्यादिति प्रमा ।।232।।&lt;br&gt;&#xA;नैव दृष्टा प्रमा सा च न भवेत् स्वविरोधतः । भेदो विशेषधर्म्यादिग्रहणापेक्षया यदि ।।233।।&lt;br&gt;&#xA;अन्योन्याश्रयताहेतोर्दुग्राह्या इति यन्न तत् । स्वरूपं वस्तुनो भेदः यन्न तस्य ग्रहेग्रहः ।।234।।&lt;br&gt;&#xA;अन्यथास्यामुना भेद इति वक्तुं न शक्यते । अगृहीतो यदा भेदस्तदा स्वस्मादिति ग्रहः ।।235।।&lt;br&gt;&#xA;स्यात् प्रतीतिविरोधाच्च न हि कश्चित् तथा वदेत् । धर्मित्वप्रतियोगित्वतद्भेदा युगपद्यदि ।।236।।&lt;br&gt;&#xA;विशेषणं विशेष्यं च तद्भावश्चैव गृह्यते । को विरोधः स्वरूपेण गृहीतो भेद एव तु ।।237।।&lt;br&gt;&#xA;अस्यामुष्मादिति पुनर्विशेषेणैव गृह्यते । किञ्च भेदः कथं ग्राह्य इति यः परिपृच्छति ।।238।।&lt;br&gt;&#xA;धर्म्यादिभेदग्रहणात् तेनोक्तोन्योन्यसंश्रयः । अन्यत्वाग्रहणे प्रोक्तः कथमन्योन्यसंश्रयः ।।239।।&lt;br&gt;&#xA;अन्यत्वं यदि सिद्धं स्यात् कथमन्योन्यसंश्रयः । एतादृशस्य वक्तारावुभौ जात्युत्तराकरौ ।।240।।&lt;br&gt;&#xA;मायी माध्यमिकश्चैव तदुपेक्ष्यौ बुभूषुभिः । यच्छून्यवादिनः शून्यं तदेव ब्रह्म मायिनः ।।241।।&lt;br&gt;&#xA;न हि लक्षणभेदोस्ति निर्विशेषत्वतस्तयोः । अनृतादिविरोधित्वमुभयोश्च स्वलक्षणम् ।।242।।&lt;br&gt;&#xA;स्ववाक्याभावसंवादान्न कृत्यं प्रतिवादिनः । तत्पक्ष इति वैधर्म्यान्न स्वप्नादिवदित्यजः ।।243।।&lt;br&gt;&#xA;अप्रयत्नान्निराचक्रे चेति दृष्टिविरुद्धताम् । निष्प्रमाणत्वमप्यस्य सूचयामास विश्वकृत् ।।244।।&lt;br&gt;&#xA;।। अनुपलब्ध्यधिकरणम् ।।&lt;br&gt;&#xA;ज्ञानमेवैकमखलिज्ञेयाकारं प्रभासते । तत्र सन्ततिभेदश्च स्वभेदो भेद एव च ।।245।।&lt;br&gt;&#xA;कल्पिताः प्रतिभासान्ते नानासंवृतिभूमिषु । इत्येतदपि नो युक्तं न हि ज्ञानतया जगत् ।।246।।&lt;br&gt;&#xA;भासतेनुभस्यैव विरुद्धत्वादपेशलम् । तन्मतं क्षणिकत्वाच्च ज्ञानस्य स्थिररूपतः ।।247।।&lt;br&gt;&#xA;ज्ञेयस्योक्तप्रकारेण सर्वश्रुतिविरोधतः । अनुभूतिविरुद्धत्वादपि पक्षा इमेशिवाः ।।248।।&lt;br&gt;&#xA;।। नैकस्मिन्नधिकरणम् ।।&lt;br&gt;&#xA;आह क्षपणको विश्वं सदसद्द्वयमद्वयम् । द्वयाद्वयमतत्सर्वं सप्तभङ्गि सदातनम् ।।249।।&lt;br&gt;&#xA;नैतत्पदार्थ एकस्मिन् युक्तं दृष्टिविरोधतः । भावाभावतया विश्वं येन रूपेण मीयते ।।250।।&lt;br&gt;&#xA;तद्रूपमेव तदिति नियमः केन वार्यते । तत्तद्दोषनिवृत्यर्थं स्वीकृता तत्तदात्मता ।।251।।&lt;br&gt;&#xA;यदि तैरखिलैर्दोषैर्लिप्यते चलदर्शनः । अतिहाय प्रमाणाप्तं नियमं सदसत्तया ।।252।।&lt;br&gt;&#xA;अशेषमविरुद्धं च निर्मानं व्याहतं सदा । सर्वप्रकारं वदतो दृष्टहानिरमग्रहः ।।253।।&lt;br&gt;&#xA;स्वव्याहतत्वमित्याद्या दोषाः सर्वे भवन्ति हि । वक्ति स्वप्रभमात्मानं देहमानं तदप्यलम् ।।254।।&lt;br&gt;&#xA;दुष्टं नानाशरीरेषु प्रवेशादन्यथाभवात् । अन्यथाभावि यद्वस्तु तदनित्यमिति स्थितिः ।।255।।&lt;br&gt;&#xA;तन्मते तदनित्यत्वं पुद्गलस्यानिवारितम् । नानित्यतास्मत्पक्षे तु चैतन्यादेर्विशेषिणः ।।256।।&lt;br&gt;&#xA;लक्षणस्य निवृत्तौ तु स्यान्न तच्चेतने क्वचित् । ओतप्रोतात्मकत्वं तु पटे देहेङ्गसंस्थितिः ।।257।।&lt;br&gt;&#xA;इत्यादलिक्षणस्यैव निवृत्तौ स्यादनित्यता । भौतिकं त्वेव रूपादि व्याप्तं नाशेन नो मते ।।258।।&lt;br&gt;&#xA;नैवं तस्यान्यथाभावो यस्यानित्यत्वमीरितम् । रूपादियुक्तस्य तथा जगन्नाशित्वसिद्धये ।।259।।&lt;br&gt;&#xA;व्याप्त्या तयान्यथाभावादात्मनोनित्यता भवेत् । नित्योर्ध्वगतिरप्येषा या मुक्तिरिति कथ्यते ।।260।।&lt;br&gt;&#xA;अलोकाकाशमाप्तस्य कथं न विकृतिश्च सा । कीदृशश्चान्यथाभावो नाशहेतुतयेष्यते ।।261।।&lt;br&gt;&#xA;संस्थानापगमश्चेत् स न हि भूसागरादिषु । यः कश्चिदन्यथाभावो यदि मुक्तिश्च तादृशी ।।262।।&lt;br&gt;&#xA;देहमाने विकारः स्यादिति स्थास्नूननात्मनः । आह हस्त्यादिदेहेषु ह्यपि स्यादन्यथाभवः ।।263।।&lt;br&gt;&#xA;अणुदेहस्य जीवस्य गजत्वे विकृतिर्हि या । देहव्याप्तौ विशेषः कस्तस्याः स्थास्नुतनौ च नुः ।।264।।&lt;br&gt;&#xA;गीतात् पुष्पफलावाप्तिः स्पर्शात् कार्श्यं रसात् स्थितिः । अपि वृक्षस्य दृश्यन्त इति नानात्मता भवेत् ।।265।।&lt;br&gt;&#xA;एवं चात्माकार्त्स्न्यमिति तत एवाह वेदवित् ।&lt;br&gt;&#xA;।। पत्युरधिकरणम् ।।&lt;br&gt;&#xA;सर्वज्ञत्वादिकैः सर्वैर्गुणैर्युक्तं सदाशिवम् ।।266।।&lt;br&gt;&#xA;जगद्विचित्ररचनाकर्तारं दोषवर्जितम् । आहुः पाशुपतास्तच्च बहुश्रुतिविरोधतः ।।267।।&lt;br&gt;&#xA;नोपादेयं मतं ह्यस्य देवस्य स्तुहि गर्तगम् । उत्पिपेष शिरस्तस्य गृणीषे सत्पतिं पदम् ।।268।।&lt;br&gt;&#xA;यद्विष्णोरुपमं हन्तुं रुद्रमाकृष्यते मया । धनुर्यं कामये तं तमुग्रं मा शिश्नदेवताः ।।269।।&lt;br&gt;&#xA;घ्नञ्छिश्नदेवानेकोसावासीन्नारायणः परः । तस्माद्रुद्रः सम्प्रसादश्चाभूतां वैष्णवं मखम् ।।270।।&lt;br&gt;&#xA;यज्ञेन यज्ञमयजन्ताबधन्न् पुरुषं पशुम् । यो भूतानामधिपती रुद्रस्तन्तिचरो वृषा ।।271।।&lt;br&gt;&#xA;इत्यादिश्रुतिसामर्थ्यात् पारतन्त्र्यं जनिर्मृतिः । पराधीनपदप्राप्तिरज्ञत्वं प्रलयेभवः ।।272।।&lt;br&gt;&#xA;प्रतीयन्ते सदोषत्वान्नेशः पशुपतिस्ततः । अशरीरत्वतस्तस्य सम्बन्धो जगता क्वचित् ।।273।।&lt;br&gt;&#xA;कर्तृत्वेन न युज्येत देहिनो ज्ञानदृष्टितः । न च देहादिवद्विश्वमस्य स्याद्भोगसम्भवात् ।।274।।&lt;br&gt;&#xA;अधिष्ठाने स्थितः कर्ता कार्यं कुर्वन् प्रतीयते । नास्याधिष्ठानयोगोस्ति भूतानां प्रलये तदा ।।275।।&lt;br&gt;&#xA;अदेहश्चेदसर्वज्ञः शिलाकाष्ठादिवत् सदा । देही चेदन्तवानेव यज्ञदत्तनिदर्शनात् ।।276।।&lt;br&gt;&#xA;न चैतदखिलं विष्णौश्रुतिप्रामाण्यगौरवात् । मनोबुद्ध्यङ्गितां विष्णोर्लक्षयामो य एव सः ।।277।।&lt;br&gt;&#xA;स एव देहो विज्ञानमैश्वर्यं शक्तिरूर्जिता । देहो विष्णोर्न ते विष्णो वासुदेवोग्रतो भवेत् ।।278।।&lt;br&gt;&#xA;एको नारायण आसीन्न ब्रह्मा न च शङ्करः । अजस्य नाभावध्येकमर्पितं मात्रया परः ।।279।।&lt;br&gt;&#xA;सद्देहः सुखगन्धश्च ज्ञानभाः सत्पराक्रमः । ज्ञानज्ञानः सुखसुखः स विष्णुः परमोक्षरः ।।280।।&lt;br&gt;&#xA;आनन्द एक एवाग्र आसीन्नारायणः प्रभुः । प्रियं तस्य शिरो मोदप्रमोदौ च भुजौ हरेः ।।281।।&lt;br&gt;&#xA;आनन्दो मध्यतो ब्रह्म पुच्छं नान्यदभूत् क्वचित् । मनसोस्याभवद्ब्रह्मा ललाटादपि शङ्करः ।।282।।&lt;br&gt;&#xA;पक्षयोर्गरुडः शेषो मुखादास सरस्वती । सहस्रशीर्षा पुरुषः सहस्राक्षः सहस्रपात् ।।283।।&lt;br&gt;&#xA;इत्यादिश्रुतिसन्दर्भबलान्नित्यगुणात्मनः । विष्णोर्देहाज्जगत्सर्वमाविरासीदितीर्यते ।।284।।&lt;br&gt;&#xA;मानवत्वाद्विरोधः को नामानं क्वचिदिष्यते । अविरोधो विरोधश्च मानेनैव हि गम्यते ।।285।।&lt;br&gt;&#xA;अत उक्तं समस्तं च वासुदेवस्य युज्यते । शिवादिनामयुक्ताश्च श्रुतयो विष्णुवाचकाः ।।286।।&lt;br&gt;&#xA;नामानि सर्वाणि च यमेको यो देवानामधाः । विष्णुनामानि नान्यस्य सर्वनामा हरिः स्वयम् ।।287।।&lt;br&gt;&#xA;न नारायणनामानि तदन्येष्वपरे हरौ । इत्यादिश्रुतयस्तत्र मानं चोक्तः समन्वयः ।।288।।&lt;br&gt;&#xA;पुराणानि पुराणाद्यैर्विरुद्धत्वान्न तत्प्रमा । तद्विरुद्धेषु नो मानं पूर्वापरविरोधतः ।।289।।&lt;br&gt;&#xA;समब्राह्मविरोधाच्च नियमाद्वैष्णवेष्वपि । मोहार्थमुक्तितश्चैव विष्णुरेको गुणार्णवः ।।290।।&lt;br&gt;&#xA;स्कन्दसूर्यगणेशादिमतानि न्यायतोमुतः । निराकृतान्यशेषेण सिद्धान्तस्याविशेषतः ।।291।।&lt;br&gt;&#xA;।। उत्पत्त्यधिकरणम् ।।&lt;br&gt;&#xA;निराकृतौ विशेषस्य भावाच्छक्तिमतं पृथक् । दूष्यते महती देवी ह्रीङ्कारी सर्वकारणम् ।।292।।&lt;br&gt;&#xA;त्रिपुरा भैरवीत्यादिनामभिः साभिधीयते । तस्याः सदाशिवाद्याश्च जायन्ते देवमानवाः ।।293।।&lt;br&gt;&#xA;भूतभौतिकमप्येतदिति तन्नोपपद्यते । दृष्टा पुम्भ्यः सदा सृष्टिः स्त्रीपुम्भ्यो वा विशेषतः ।।294।।&lt;br&gt;&#xA;केवलाभ्यो न हि स्त्रीभ्यस्तत उत्पत्त्यसम्भवात् । नार्च्यं महावाममतं वामैरन्यैरुदीर्यते ।।295।।&lt;br&gt;&#xA;शिवोपसर्जना शक्तिः ससर्जेदं समन्ततः । इति तच्चोपपन्नं न शिवस्याकरणत्वतः ।।296।।&lt;br&gt;&#xA;अदेहत्वादपि ह्यन्ये ब्रूयुः सर्वज्ञमीश्वरम् । अणुवामा न तद्युक्तमीशवादप्रवेशनात् ।।297।।&lt;br&gt;&#xA;सार्वज्ञादिगुणैर्युक्तं गुरुकल्पनया द्वयम् । न युज्यते ह्यतस्त्वीश एक एव प्रयोजकः ।।298।।&lt;br&gt;&#xA;उक्तदोषस्च तत्पक्ष इति नैवात्र दूष्यते । श्रुतिस्मृतीतिहासानां सामस्त्येन विरोधतः ।।299।।&lt;br&gt;&#xA;सतां जुगुप्सितत्वाच्च नाङ्गीकार्यं हि तन्मतम् । पञ्चरात्रनिषेधार्थमेतान्याचक्षते यदि ।।300।।&lt;br&gt;&#xA;सूत्राण्यतिविरुद्धं तद्यत आह स भारते । पञ्चरात्रस्य कृत्स्नस्य वक्ता नारायणः स्वयम् ।।301।।&lt;br&gt;&#xA;ज्ञानेष्वेतेषु राजेन्द्र सर्वेष्वेतद्विशिष्यते । पञ्चरात्रविदो ये तु यथाक्रमपरा नृप ।।302।।&lt;br&gt;&#xA;एकान्तभावोपगता वासुदेवं विशन्ति ते । इति गीता च तच्छास्रसङ्क्षेप इति हीरितम् ।।303।।&lt;br&gt;&#xA;वेदेन पञ्चरात्रेण भक्त्या यज्ञेन चैव हि । दृश्योहं नान्यथा दृश्यो वर्षकोटिशतैरपि ।।304।।&lt;br&gt;&#xA;इति वाराहवचनं श्लोका इति वचः श्रुतौ । वेदैश्च पञ्चरात्रैश्च ध्येयो नारायणः परः ।।305।।&lt;br&gt;&#xA;पञ्चरात्रं च वेदाश्च विद्यैकैव द्विधेयते । इत्यादिवेदवचनैः पञ्चरात्रमपोद्यते ।।306।।&lt;br&gt;&#xA;कथमेवात्र दोषः क उत्पत्तिर्ज्ञोत इत्यपि । इहैवोक्ता न चाभूतभावस्तत्रापि कथ्यते ।।307।।&lt;br&gt;&#xA;अनादिकर्मणा बद्धो जीवः संसारमण्डले । वासुदेवेच्छया नित्यं भ्रमतीति हि तद्वचः ।।308।।&lt;br&gt;&#xA;न हि संसारसादित्वं पञ्चरात्रोदितं क्वचित् । जीवाभिमानिशेषस्य नाम्ना सङ्कर्षणस्य तु ।।309।।&lt;br&gt;&#xA;वासुदेवाज्जनिः प्रोक्ता प्रद्युम्नस्य ततस्तथा । मनोभिमानिनः कामस्यैवं साक्षाद्धरेः क्वचित् ।।310।।&lt;br&gt;&#xA;सङ्कर्षणादिनाम्नैव नित्याचिन्त्योरुशक्तितः । व्यूह उक्तोन्यथानूद्य कथं दुष्टत्वमुच्यते ।।311।।&lt;br&gt;&#xA;यदि विद्याच्चतुर्वेदानितिवद्वेदपूरणम् । पञ्चरात्रादिति कुतो द्वेषः शाण्डिल्यवर्तने ।।312।।&lt;br&gt;&#xA;अतः परमशास्त्रोरुद्वेषादुदितमासुरैः । दूषणं पञ्चरात्रस्य वीक्षायामपि न क्षमम् ।।313।।&lt;br&gt;&#xA;अतोशेषजगद्धाता निर्दोषोरुगुणार्णवः । नारायणः श्रुतिगणतात्पर्यादवसीयते ।।314।।&lt;br&gt;&#xA;अन्धन्तमः प्रविशन्ति ये त्वविद्यामुपासते । ततो भूय इवायान्ति एतस्या नैव निन्दकाः ।।315।।&lt;br&gt;&#xA;ततो विद्यामविद्यां च यो जानात्युभयं सह । दोषज्ञानादतीत्यैतां विद्ययामृतमश्नुते ।।316।।&lt;br&gt;&#xA;इति श्रीमदानन्दतीर्थभगवत्पादाचार्यविरचिते ब्रह्मसूत्रानुव्याख्याने द्वितीयाध्यायस्य द्वितीयः पादः ।।&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/02/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/02/03/</guid>
      <description>&lt;p&gt;द्वितीयाध्यायस्य तृतीयः पादः&lt;br&gt;&#xA;अथाशेषसमाम्याविरोधापाकृतिं प्रभुः । करिष्यन् अधिदैवाधिभूतजीवपरात्मनाम् ॥1॥&lt;br&gt;&#xA;स्वरूपनिर्णयायैव वचनानां परस्परम् । पादेनानेनाविरोधं दर्शयत्यमितद्युतिः ॥2॥&lt;br&gt;&#xA;अनुभूतियुक्तिबहुवाग्वैलोम्यं च ततोधिकम् । एतत्सर्वं सतः साम्यं द्वारवैयर्थ्यमेव च ॥3॥&lt;br&gt;&#xA;दृष्टयुक्त्यनुसारित्वमुक्तान्यार्थाविरोधतः । प्रसिद्धनामस्वीकारे बहुवाक्यानुवर्तिता ॥4॥&lt;br&gt;&#xA;लोकदृष्टानुसारित्वं जीवसाम्यमनादिता । तत्र तत्र परिज्ञानं गुणसाम्यश्रुती तथा ॥5॥&lt;br&gt;&#xA;उत्पत्तिमत्वं स्वगुणाननुभूत्यल्पकल्पने । नानाश्रुतिश्च वैचित्र्यं युक्तयः पूर्वपक्षगाः ॥6॥&lt;br&gt;&#xA;व्यवस्थानुपपत्तिश्च स्वातन्त्र्यमनुसारिता । मुख्यता शक्तिमत्त्वं च वैरूप्यं सर्वसङ्ग्रहः ॥7॥&lt;br&gt;&#xA;गत्यादिरीशशक्तिश्च सर्वमानविरोधिता । अभीष्टासिद्धिसुव्यक्ती शास्त्रसिद्धिर्विपर्ययः ॥8॥&lt;br&gt;&#xA;विशेषकारणं चेति सिद्धान्तस्यैव साधिकाः ।&lt;br&gt;&#xA;।। वियदधिकरणम् ।।&lt;br&gt;&#xA;प्रकृतिः पुरुषः कालो वेदास्तदभिमानिनः ।।9।।&lt;br&gt;&#xA;महादाद्याश्च जायन्ते पराधीनविशेषिता । इदं सर्वं ससर्जेति जनिमत्त्वमिहोदितम् ।।10।।&lt;br&gt;&#xA;अवकाशमात्रमाकाशः कथमुत्पद्यतेन्यथा । यद्यनाकाशता पूर्वं किं मूर्तनिबिडं जगत् ।।11।।&lt;br&gt;&#xA;मूर्तसम्पूर्णता चैव यद्यनाकाशता भवेत् । मूर्तद्रव्याणि चाकाशे स्थितान्येव हि सर्वदा ।।12।।&lt;br&gt;&#xA;अत आकाशशब्दोक्तस्तद्देवोत्र विनायकः । देहोत्पत्त्या समुत्पन्न इति श्रुत्याभिधीयते ।।13।।&lt;br&gt;&#xA;भूतमप्यसितं दिव्यदृष्टिगोचरमेव तु । उत्पद्यतेव्याकृतं हि गगनं साक्षिगोचरम् ।।14।।&lt;br&gt;&#xA;प्रदेश इति विज्ञेयं नित्यं नोत्पद्यते हि तत् । तथापि मूर्तसम्बन्धपरतन्त्रविशेषयुक् ।।15।।&lt;br&gt;&#xA;खमेवोत्पत्तिमन्नाम श्रुतिशब्दविवक्षितम् । प्रकृतिः पुरुषः काल इत्येते च समस्तशः ।।16।।&lt;br&gt;&#xA;ईशाधीनविशेषेण जन्या इत्येव कीर्तिताः ।कालप्रवाह एवैको नित्यो न तु विशेषवान् ।।17।।&lt;br&gt;&#xA;पुरुषाव्यक्तकालानां रमैवैकाभिमानिनी । सिसृक्षुत्वविशेषं तत्साक्षाद्भगवदिच्छया ।।18।।&lt;br&gt;&#xA;प्राप्तैव सृष्टेत्युदिता प्रधानं विकृतेरपि । पुमांसो देहसम्बन्धात् सृष्टिमन्त इतीरिताः ।।19।।&lt;br&gt;&#xA;।। मातरिश्वाधिकरणम् ।।&lt;br&gt;&#xA;एवं प्रलयकालेपि प्रतिभातपरावरः ।मुख्यवायुर्नित्यसमः शरीरोत्पत्तिकारणात् ।।20।।&lt;br&gt;&#xA;पराधीनविशेषेण जनिमानेव शब्दितः । नैव किञ्चित् ततो जन्मवर्जितं परमादृते ।।21।।&lt;br&gt;&#xA;पराधीनविशेषत्वे जन्मनः स्थूलताभवः । पूर्वशब्दवलिोपश्च यदि जन्मेति कीर्त्यते ।।22।।&lt;br&gt;&#xA;रमाया नैव जन्मास्ति चैतन्यस्यापि केवलम् । प्रधानस्य च वेदस्यापीश्वरेच्छया ।।23।।&lt;br&gt;&#xA;व्यक्तिर्नाम विशेषोस्ति तस्मात् तद्वशतैव हि । उत्पत्तिरत्र कथिता &amp;hellip;&amp;hellip;. ।।&lt;br&gt;&#xA;।। असम्भवाधिकरणम् ।।&lt;br&gt;&#xA;&amp;hellip;&amp;hellip; स्वतन्त्रत्वात् परात्मनः ।।24।।&lt;br&gt;&#xA;नैवोत्पत्तिः कथमपि न स्वतन्त्रं ततोपरम् ।&lt;br&gt;&#xA;।। व्यतिरेकाधिकरणम् ।।&lt;br&gt;&#xA;अच्छेद्यस्यापि जीवस्य विभागं बहुधा हरिः ।।25।।&lt;br&gt;&#xA;कृत्वा भोगान् प्रदायैव चैक्यमापादयेत् पुनः । अत ईशवशं सर्वं चेतनाचेतनं जगत् ।।26।।&lt;br&gt;&#xA;अविभागं विभागाय यदा नयति केशवः । किमशक्यं परेशस्य तदेति ह्यभिधीयते ।।27।।&lt;br&gt;&#xA;।। पृथगधिकरणम् ।।&lt;br&gt;&#xA;एवं स्थितेपि जीवैक्यं केचिदाहुः परात्मना । तद्योहमिति पूर्वाभिः श्रुतिभिश्चानुमाबलात् ।।28।।&lt;br&gt;&#xA;न तद्युक्तं यतो विष्णुः पृथगेवाभिधीयते । प्रज्ञानेत्रो लोक इति मुक्तो भेदोभिधीयते ।।29।।&lt;br&gt;&#xA;एतमानन्दमित्यन्या परं साम्यमित्यपि । इदं ज्ञानमुपाश्रित्य मम साधर्म्यमागताः ।।30।।&lt;br&gt;&#xA;सर्गेपि नोपजायन्ते प्रलये न व्यथन्ति च । उपसम्पद्यते ज्योतिः स्वरूपेणाभिपद्यते ।।31।।&lt;br&gt;&#xA;तत्र पर्येति जक्षंश्च क्रीडन्नपि सदा सुखी । आचक्ष्व मे परं मोक्षं धीरा यं प्रवदन्ति तम् ।।32।।&lt;br&gt;&#xA;इत्युक्त आह वाग्देवी परं मोक्षं प्रजापतेः । शाखां शाखां महानद्यः संयान्ति परितः स्रवाः ।।33।।&lt;br&gt;&#xA;धानापूपाः मांसकामाः सदा पायसकर्दमाः । यस्मिन्नग्निमुखाः देवाः सेन्द्राः सहमरुद्गणाः ।।34।।&lt;br&gt;&#xA;ईजिरे क्रतुभिः श्रेष्ठैस्तदक्षरमुपासते । प्रविशन्ति परं देवं मुक्तास्तत्रैव भोगिनः ।।35।।&lt;br&gt;&#xA;निर्गच्छन्ति यथाकामं परेशेनैव चोदिताः । भेददृष्ट्याभिमानेन निःसङ्गेनापि कर्मणा ।।36।।&lt;br&gt;&#xA;कर्तृत्वात् सगुणं ब्रह्म पुरुषं पुरुषर्षभम् । स सङ्गत्य पुनःकाले कालेनेश्वरमूर्तिना ।।37।।&lt;br&gt;&#xA;जाते गुणव्यतिकरे यथापूर्वं प्रजायते । ऋचां त्वः पोषमास्ते च परेण प्रेरिताः सदा ।।38।।&lt;br&gt;&#xA;यत्कामस्तत्सृजत्यद्धैवात्मना तत्सृजत्यपि । सहैव ब्रह्मणा कामान् भुङ्क्ते निस्तीर्णतद्गुणः ।।39।।&lt;br&gt;&#xA;दुःखादींश्च परित्यज्य जगद्य्वापारवर्जितः । भुङ्क्ते भोगान् सहैवोच्चानित्याद्यागममानतः ।।40।।&lt;br&gt;&#xA;मुक्तस्य भेदावगतेः कथमेव ह्यभिन्नता । जीवेशयोर्नानुमा च तदभेदं प्रमापयेत् ।।41।।&lt;br&gt;&#xA;मिथ्यैव भेदो विमतो भेदत्वाच्चन्द्रभेदवत् । इति चेत् साध्यधर्मोयं सन्न सन् वा न वोभयम् ।।42।।&lt;br&gt;&#xA;यदि सन्नपसिद्धान्तः स एवासन्नितीरिते । नोभयं चेन्न सिद्धं तदिति मानस्य दूषणम् ।।43।।&lt;br&gt;&#xA;न च मानान्तरेणैतच्छक्यं साधयितुं क्वचित् । अनुमानेन चेत् सैव ह्यनवस्था भविष्यति ।।44।।&lt;br&gt;&#xA;न चागमस्तदर्थोस्ति नासदासीन्न तद्भवेत् । परिशेषादनिर्वाच्यं यदि सिद्ध्येत् परात्मनः ।।45।।&lt;br&gt;&#xA;अनिर्वाच्यत्वमेव स्यात् परिशिष्टो ह्यसौ सदा । न चान्य आगमस्तत्र सदसत्प्रतियोगिनि ।।46।।&lt;br&gt;&#xA;न च प्रत्यक्षमत्रास्ति न चार्थापत्तिरिष्यते । बाधायोगात् सत इति बाधाभावत एव हि ।।47।।&lt;br&gt;&#xA;इष्टापत्तिर्न हि भ्रान्तावपि बाधोवगम्यते । विषयस्य कुतो बाधो विद्यमानं हि बाध्यते ।।48।।&lt;br&gt;&#xA;न हि वन्ध्यासुतो वध्यो यज्ञदत्तो हि वध्यते । बाधायोगात् सत इति व्याप्तिरेषा क्व दृश्यते ।।49।।&lt;br&gt;&#xA;कश्चायं बाध उद्दिष्टो न हि नाशोसतो भवेत् । निवृत्तिश्चाप्रवृत्तस्य कथमेवोपपद्यते ।।50।।&lt;br&gt;&#xA;नासीदस्ति भविष्यच्च तदिति ज्ञानमेयता । यदि बाधस्तदा सत्त्वं तेनैवाङ्गीकृतं पुनः ।।51।।&lt;br&gt;&#xA;प्रतीतिर्नासत इति वदन्नङ्गीकरोति ताम् । निषेधो ह्यप्रतीतस्य कथञ्चिन्नोपपद्यते ।।52।।&lt;br&gt;&#xA;न चोपमा भवेदत्र प्रत्यक्षात् सत्त्वमेव च । शास्त्रगम्यपरेशानाद्भेदः स्वात्मन ईयते ।।53।।&lt;br&gt;&#xA;अनुभूतिविरोधेन कथमेकत्वमुच्यते । किञ्चित् कर्ता च दुःखीति सर्वैरेवानुभूयते ।।54।।&lt;br&gt;&#xA;सर्वज्ञो भगवान् विष्णुः सर्वशक्तिरिति श्रुतः । अनुभूताद्धि भेदेन श्रुतिरेषा वदत्यमुम् ।।55।।&lt;br&gt;&#xA;उपजीव्यविरुद्धं तु कथमैक्यं श्रुतिर्वदेत् । अप्रामाण्यं यदा भेदवाचकस्य भविष्यति ।।56।।&lt;br&gt;&#xA;स एव धर्मिणी ग्राही तदभेदः कथं भवेत् । यत् स्वरूपग्रहे मानं तद्धर्मे न कथं भवेत् ।।57।।&lt;br&gt;&#xA;एकविज्ञानविज्ञप्त्या द्वयं मानं भविष्यति । न चेदेकं प्रमाणं तद्द्वयमप्यत्र नो भवेत् ।।58।।&lt;br&gt;&#xA;धर्मिग्राहिविरोधस्तु तस्मान्मानस्य दूषणम् । नोपजीव्यो ह्यभेदोत्र क्वचिद्भेदश्रुतेर्बलात् ।।59।।&lt;br&gt;&#xA;न च मानान्तरोपेयं ब्रह्म तद्भवति क्वचित् । येन मानेन चोपेयं भेदस्तेनावगम्यते ।।60।।&lt;br&gt;&#xA;सर्वज्ञानुमयैवेशो यद्युपेयः कथञ्चन । सर्वज्ञत्वगुणेनैव तया भेदोवगम्यते ।।61।।&lt;br&gt;&#xA;न दुःखानुभवः क्वापि मिथ्यानुभवतां व्रजेत् । न हि बाधः क्वचिद् दृष्टो दुःखाद्यनुभवस्य तु ।।62।।&lt;br&gt;&#xA;यदि दुःखानुभूतिश्च भ्रान्तिरित्यवसीयते । अदुःखिताश्रुतिः केन न भ्रान्तिरिति गम्यते ।।63।।&lt;br&gt;&#xA;श्रुतिस्वरूपमर्थश्च मानेनैवावसीयते । तच्चेन्मानं गृहीतं ते किं दुःखानुभवे भ्रमः ।।64।।&lt;br&gt;&#xA;न च बाधविशेषोस्ति यदबाधितमेव तत् । बाधो यद्यनुभूतेर्थे कथं निर्णय ईयते ।।65।।&lt;br&gt;&#xA;कोपि ह्यर्थो न निश्चेतुं शक्यते भ्रमवादिना । भ्रमत्वमभ्रमत्वं च यदैवानुभवोपगम् ।।66।।&lt;br&gt;&#xA;एकस्य भ्रमता तत्र परस्याभ्रमता कुतः । भ्रमत्वमभ्रमत्वं च सर्वं वेद्यं हि साक्षिणा ।।67।।&lt;br&gt;&#xA;स चेत् साक्षी क्वचिद्दुष्टः कथं निर्णय ईयते । विशेषाः सर्व एवैते साक्षिप्रत्यक्षगोचराः ।।68।।&lt;br&gt;&#xA;ऊरीकृत्य च तान् सर्वान् व्यवहारः प्रवर्तते । साक्षिणो व्यवसायी तु व्यवहारोभिधीयते ।।69।।&lt;br&gt;&#xA;तस्मात् सर्वप्रसिद्धस्य व्यवहारस्य सिद्धये । साक्षी निर्दोष एवैकः सदाङ्गीकार्य एव सः ।।70।।&lt;br&gt;&#xA;शुद्धः साक्षी यदा सिद्धो दुःखित्वं वार्यते कथम् । उपजीव्यप्रमाणं तद्भेदग्राहकमेव हि ।।71।।&lt;br&gt;&#xA;अतो जीवेशयोर्भेदः श्रुतिसामर्थ्यसुस्थिरः । तथापि तु चिदानन्दपूर्वास्तत्सदृशा गुणाः ।।72।।&lt;br&gt;&#xA;सारस्वरूपमस्यापि मुक्तावप्यवशिष्यते । अतोभेदवदेवैताः श्रुतयः प्रवदन्ति हि ।।73।।&lt;br&gt;&#xA;पौराणि च वाक्यानि सादृश्याभेदसंश्रयात् । सादृश्याच्च प्रधानत्वात् स्वातन्त्र्यादपि चाभिदाम् ।।74।।&lt;br&gt;&#xA;आहुरीशेन जीवस्य न स्वरूपाभिदां क्वचित् । स्थानैक्यमैकमत्यं च मुक्तस्य तु विशिष्यते ।।75।।&lt;br&gt;&#xA;सादृश्यं च विशेषेण जडानां द्वयमेव तु । भवेत् सादृश्यमत्यल्पं तृतीयं परमात्मना ।।76।।&lt;br&gt;&#xA;ईशरूपक्रियाणां च गुणानामपि सर्वशः । तथैवावयवानां तत्स्वरूपैक्यं तु मुख्यतः ।।77।।&lt;br&gt;&#xA;यथोदकं दुर्गे वृष्टं पर्वतेषु विधावति । एवं धर्मान् पृथक् पश्यंस्तानेवानुविधावति ।।78।।&lt;br&gt;&#xA;इति श्रुतेः नोभयं च भेदाभेदाख्यमिष्यते । एकमेवाद्वितीयं तन्नेह नानास्ति किञ्चन ।।79।।&lt;br&gt;&#xA;मृत्योः स मृत्युमाप्नोति य इह नानेव पश्यति । इति श्रुताविवेत्यस्माद्भेदाभेदनिराकृतिः ।।80।।&lt;br&gt;&#xA;इवोभये च सादृश्य इति वाक् शब्दनिर्णये ।&lt;br&gt;&#xA;।। अंशाधिकरणम् ।।&lt;br&gt;&#xA;भेदस्य मुक्तौ वचनादापि तत्पक्षनिग्रहः ।।81।।&lt;br&gt;&#xA;चेतनत्वादि सादृश्यं यद्यभेद इतीष्यते । अङ्गीकृतं तदस्माभिर्न स्वरूपैकता क्वचित् ।।82।।&lt;br&gt;&#xA;न केनचिदभेदोस्ति भेदाभेदोपि वा क्वचित् । समुदायमृते विष्णोः स्वगुणादीन् विनापि वा ।।83।।&lt;br&gt;&#xA;इति श्रुतेर्न तस्यास्ति भेदाभेदोपि केनचित् । अभेदश्रुतयोंशत्वात् सादृश्यं चांशतास्य तु ।।84।।&lt;br&gt;&#xA;अंशस्तु द्विविधो ज्ञेयः स्वरूपांशोन्य एव च । विभिन्नांशोल्पशक्तिः स्यात् किञ्चित् सादृश्यमात्रयुक् ।।85।।&lt;br&gt;&#xA;अंशिनो यत्तु सामर्थ्यं यत्स्वरूपं यथा स्थितिः । स एव चेत् स्वरूपांशः प्रादुर्भावा हरेर्यथा ।।86।।&lt;br&gt;&#xA;सूर्यमण्डलमान्येकस्तत्प्रकाशाभिमानवान् । सूर्योथ सप्तमाब्धेश्च बाह्योदस्य च वारिपः ।।87।।&lt;br&gt;&#xA;कठिनत्वेन मेर्वादेः पृथिव्या अपि देवता । धरादेव्येवमेवैको भगवान् विष्णुरव्ययः ।।88।।&lt;br&gt;&#xA;नानावताररूपेण स्थितः पूर्णगुणः सदा । विण्मूत्राद्यभिमानिन्यो यथापभ्रष्टदेवताः ।।89।।&lt;br&gt;&#xA;सूर्यादिभ्यस्तथैवायं संसारी परमात् पृथक् । देहदोषैश्च दृष्टत्वादपभ्रष्टाख्यदेवताः ।।90।।&lt;br&gt;&#xA;अन्याः सूर्यादिदेवेभ्यो ह्यनुग्राह्याश्च तैः सदा । एवमेवं पराद्विष्णोः पृथक् संसारिणो मताः ।।91।।&lt;br&gt;&#xA;अनुग्राह्याश्च तेनैव तत्प्रसादाच्च मोक्षिणः । न तु मत्स्यादिरूपाणामनुग्राह्यत्वमिष्यते ।।92।।&lt;br&gt;&#xA;गुणैरशेषैः पूर्णत्वान्मुख्याभेदो परैर्न च । अंशाभासाश्च सर्वेपि परस्यांशा न मुख्यतः ।।93।।&lt;br&gt;&#xA;यथैषा पुरुषे छाया एतस्मिन्नेतदाततम् । न तु पुम्पादवत् पादा जीवा एते परात्मनः ।।94।।&lt;br&gt;&#xA;पूर्णास्तस्य गुणा एव प्रादुर्भावतया स्थिताः । एवं जगाद परमा श्रुतिर्नारायणं परम् ।।95।।&lt;br&gt;&#xA;अक्षयो भगवान् विष्णुर्लक्ष्म्यावासो लये स्थितः । मुक्तैः सदा चिन्त्यमानो ब्रह्माद्यैस्तारतम्यगैः ।।96।।&lt;br&gt;&#xA;प्रकृतिः पुरुषः कालो वेदाश्चेति चतुष्टयम् । नित्यं स्वरूपतो विष्णोर्विशेषावाप्तिमात्रतः ।।97।।&lt;br&gt;&#xA;उत्पत्तिमदिति प्रोक्तं लक्ष्मीस्तदभिमानिनी । ततो जातः पुमान्नाम ब्रह्मास्यां वासुदेवतः ।।98।।&lt;br&gt;&#xA;सूत्रात्मा प्राणनामा च देव्यौ प्रकृतिमानिनी । ततो रूपं महन्नाम ब्रह्मणोहङ्कृतिः शिवः ।।99।।&lt;br&gt;&#xA;ब्रह्मणो बुद्धिनाम्नोमा तत इन्द्रो मनोभिधः । स्कन्दश्च तत एवान्ये सर्वे देवाः प्रजज्ञिरे ।।100।।&lt;br&gt;&#xA;तत्र पूर्वतनः श्रेयान् गुणैः सर्वैः समस्तशः । तेभ्यश्च भगवान् विष्णुस्तदधीना इमे सदा ।।101।।&lt;br&gt;&#xA;जन्मस्थितलियाज्ञाननियतिज्ञानसंसृतिः । मोक्षश्च तदधीनत्वमेतेषां नैव हीयते ।।102।।&lt;br&gt;&#xA;मुक्तावपि स एवैकः स्वतन्त्रः पूर्णसद्गुणः । इति श्रुत्युपपत्तिभ्यां पादेस्मिन् प्रभुणोदितम् ।।103।।&lt;br&gt;&#xA;इति श्रीमदानन्दतीर्थभगवत्पादाचार्यविरचिते ब्रह्मसूत्रानुव्याख्याने द्वितीयाध्यायस्य तृतीयः पादः ।।&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/02/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/anu-vyAkhyAnam/mUlam/02/04/</guid>
      <description>&lt;p&gt;द्वितीयाध्यायस्य चतुर्थः पादः&lt;br&gt;&#xA;श्रुत्यर्थः श्रुतियुक्तिभ्यां विरुद्ध इव दृश्यते । यत्र तन्निर्णयं देवः सुविशिष्टोपपत्तिभिः ॥1॥&lt;br&gt;&#xA;करोत्यनेन पादेन तत्र स्पष्टार्थवच्छ्रुतिः । विशेषश्रुतिवैरूप्यं माहात्म्यं व्यक्तसद्गुणाः ॥2॥&lt;br&gt;&#xA;दृष्टायुक्तिः समानत्वं कर्तृशक्तिर्विमिश्रिता । युक्तयः पूर्वपक्षेषु सुनिर्णीतास्तु तादृशाः ॥&lt;br&gt;&#xA;युक्तयो निर्णयस्यैव स्वयं भगवतादिताः ॥3॥&lt;br&gt;&#xA;इति श्रीमदानन्दतीर्थभगवत्पादाचार्यविरचिते ब्रह्मसूत्रानुव्याख्याने द्वितीयाध्यायस्य चतुर्थः पादः ॥&lt;/p&gt;</description>
    </item>
  </channel>
</rss>
