<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>माध्व-मते विश्वासटिप्पन्यः  | ०१ प्रथमः परिच्छेदः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/" rel="alternate" type="application/rss+xml" title="माध्व-मते विश्वासटिप्पन्यः" />
    <link href="/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/" rel="feed" type="application/rss+xml" title="माध्व-मते विश्वासटिप्पन्यः" />

    <meta property="og:url" content="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/">
  <meta property="og:site_name" content="माध्व-मते विश्वासटिप्पन्यः">
  <meta property="og:title" content="०१ प्रथमः परिच्छेदः">
  <meta property="og:description" content="सदागमैकविज्ञेयं समतीतक्षराक्षरम् । नारायणं सदा वन्दे निर्दोषाशेषसद्गुणम् प्रथमः परिच्छेदः सदागमैकविज्ञेयं समतीतक्षराक्षरम् ।
नारायणं सदा वन्दे निर्दोषाशेषसद्गुणम् ॥
विशेषाणि यानीह कथितानि सदुक्तिभिः ।
साधयिष्यामि तान्येव क्रमाद् सज्जनसंविदे ॥
“ऋगाद्या भारतं चैव पञ्चरात्रमथाखलिम् ।
मूलरामायणं चैव पुराणं चैतदात्मकम् ॥
ये चानुयायिनस्त्वेषां सर्वे ते च सदागमाः ।
दुरागमास्तदन्ये ये तैर्न ज्ञेयो जनार्दनः ॥
ज्ञेय एतैः सदायुक्तैर् भक्तिमद्भिः सुनिष्ठितैः ।
न च केवलतर्केण नाक्षजेन न केनचित् ॥
केवलागमविज्ञेयो भक्तैरेव न चान्यथा ॥” इति ब्रह्माण्डे ।
“नावेदविन्मनुते तं बृहन्तं सर्वानुभूमात्मानं साम्पराये’ इति तैत्तिरीयश्रुतिः ।
“नैषा तर्केण मतिरापनेया प्रोक्तान्येनैव सुज्ञानाय प्रेष्ठ’ इति च कठश्रुतिः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="tattvam">

  <meta itemprop="name" content="०१ प्रथमः परिच्छेदः">
  <meta itemprop="description" content="सदागमैकविज्ञेयं समतीतक्षराक्षरम् । नारायणं सदा वन्दे निर्दोषाशेषसद्गुणम् प्रथमः परिच्छेदः सदागमैकविज्ञेयं समतीतक्षराक्षरम् ।
नारायणं सदा वन्दे निर्दोषाशेषसद्गुणम् ॥
विशेषाणि यानीह कथितानि सदुक्तिभिः ।
साधयिष्यामि तान्येव क्रमाद् सज्जनसंविदे ॥
“ऋगाद्या भारतं चैव पञ्चरात्रमथाखलिम् ।
मूलरामायणं चैव पुराणं चैतदात्मकम् ॥
ये चानुयायिनस्त्वेषां सर्वे ते च सदागमाः ।
दुरागमास्तदन्ये ये तैर्न ज्ञेयो जनार्दनः ॥
ज्ञेय एतैः सदायुक्तैर् भक्तिमद्भिः सुनिष्ठितैः ।
न च केवलतर्केण नाक्षजेन न केनचित् ॥
केवलागमविज्ञेयो भक्तैरेव न चान्यथा ॥” इति ब्रह्माण्डे ।
“नावेदविन्मनुते तं बृहन्तं सर्वानुभूमात्मानं साम्पराये’ इति तैत्तिरीयश्रुतिः ।
“नैषा तर्केण मतिरापनेया प्रोक्तान्येनैव सुज्ञानाय प्रेष्ठ’ इति च कठश्रुतिः ।">
  <meta itemprop="wordCount" content="5121">
  <meta name="twitter:card" content="summary">
  <meta name="twitter:title" content="०१ प्रथमः परिच्छेदः">
  <meta name="twitter:description" content="सदागमैकविज्ञेयं समतीतक्षराक्षरम् । नारायणं सदा वन्दे निर्दोषाशेषसद्गुणम् प्रथमः परिच्छेदः सदागमैकविज्ञेयं समतीतक्षराक्षरम् ।
नारायणं सदा वन्दे निर्दोषाशेषसद्गुणम् ॥
विशेषाणि यानीह कथितानि सदुक्तिभिः ।
साधयिष्यामि तान्येव क्रमाद् सज्जनसंविदे ॥
“ऋगाद्या भारतं चैव पञ्चरात्रमथाखलिम् ।
मूलरामायणं चैव पुराणं चैतदात्मकम् ॥
ये चानुयायिनस्त्वेषां सर्वे ते च सदागमाः ।
दुरागमास्तदन्ये ये तैर्न ज्ञेयो जनार्दनः ॥
ज्ञेय एतैः सदायुक्तैर् भक्तिमद्भिः सुनिष्ठितैः ।
न च केवलतर्केण नाक्षजेन न केनचित् ॥
केवलागमविज्ञेयो भक्तैरेव न चान्यथा ॥” इति ब्रह्माण्डे ।
“नावेदविन्मनुते तं बृहन्तं सर्वानुभूमात्मानं साम्पराये’ इति तैत्तिरीयश्रुतिः ।
“नैषा तर्केण मतिरापनेया प्रोक्तान्येनैव सुज्ञानाय प्रेष्ठ’ इति च कठश्रुतिः ।">
<script type="text/javascript">
    
    let baseURL = "https:\/\/vishvAsa.github.io\/mAdhvam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/mAdhvam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/mAdhvam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/mAdhvam\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/mAdhvam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/mAdhvam\/tattvam\/madhvaH\/10-prakaraNAni\/08-viShNu-tattva-nirNayaH\/01_mUla\/01_prathamaH_parichChedaH\/".replace(basePath, "/");
  pageVars.pageParams = {};
  pageVars.pageSource = "tattvam\/madhvaH\/10-prakaraNAni\/08-viShNu-tattva-nirNayaH\/01_mUla\/01_prathamaH_parichChedaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/mAdhvam/webpack_dist/uiLib-bundle.js"></script>







    <link rel="stylesheet" href="/mAdhvam/webpack_dist/uiLib.css">
<link rel="stylesheet" href="/mAdhvam/css/uiLibPrint.css" media="print" >
<link rel="stylesheet" href="/mAdhvam/css/fonts.css" >
<link rel="stylesheet" href="/mAdhvam/css/@fortawesome/fontawesome-free/css/solid.min.css">

<link rel="stylesheet" href="/mAdhvam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/" />
<link rel="alternate" hreflang="sa-Deva" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">माध्व-मते विश्वासटिप्पन्यः <br/> ०१ प्रथमः परिच्छेदः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१ प्रथमः परिच्छेदः">०१ प्रथमः परिच्छेदः</h1>
    
    <a id="editLink" class="btn btn-primary noPrint"  href="https://github.com/vishvAsa/mAdhvam/edit/content/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="सदगमकवजञय-समततकषरकषरम--नरयण-सद-वनद-नरदषशषसदगणम">सदागमैकविज्ञेयं समतीतक्षराक्षरम् । नारायणं सदा वन्दे निर्दोषाशेषसद्गुणम्</h2>
<h2 id="परथम-परचछद"><strong>प्रथमः परिच्छेदः</strong></h2>
<p>सदागमैकविज्ञेयं समतीतक्षराक्षरम् ।</p>
<p>नारायणं सदा वन्दे निर्दोषाशेषसद्गुणम् ॥</p>
<p>विशेषाणि यानीह कथितानि सदुक्तिभिः ।</p>
<p>साधयिष्यामि तान्येव क्रमाद् सज्जनसंविदे ॥</p>
<p>&ldquo;ऋगाद्या भारतं चैव पञ्चरात्रमथाखलिम् ।</p>
<p>मूलरामायणं चैव पुराणं चैतदात्मकम् ॥</p>
<p>ये चानुयायिनस्त्वेषां सर्वे ते च सदागमाः ।</p>
<p>दुरागमास्तदन्ये ये तैर्न ज्ञेयो जनार्दनः ॥</p>
<p>ज्ञेय एतैः सदायुक्तैर् भक्तिमद्भिः सुनिष्ठितैः ।</p>
<p>न च केवलतर्केण नाक्षजेन न केनचित् ॥</p>
<p>केवलागमविज्ञेयो भक्तैरेव न चान्यथा ॥&rdquo; इति ब्रह्माण्डे ।</p>
<p>&ldquo;नावेदविन्मनुते तं बृहन्तं सर्वानुभूमात्मानं साम्पराये&rsquo; इति तैत्तिरीयश्रुतिः ।</p>
<p>&ldquo;नैषा तर्केण मतिरापनेया प्रोक्तान्येनैव सुज्ञानाय प्रेष्ठ&rsquo; इति च कठश्रुतिः ।</p>
<p>&ldquo;नेन्द्रियाणि नानुमानं वेदा ह्येवैनं वेदयन्ति तस्मादाहुर्वेदाः&rsquo; इति च पिप्पलादश्रुतिः ।</p>
<p>न चैतेषां वचनानामेवाप्रामाण्यम् । अपौरुषेयत्वाद् वेदस्य । &ldquo;इतिहासपुराणः पञ्चमो वेदानां वेदः&rsquo; इति तद्गृहीतत्वाच्च ।</p>
<p>न चापौरुषेयं वाक्यमेव नास्तीति वाच्यम् । तदभावे सर्वसमयाभिमतधर्माद्यसिद्धेः । यस्य तौ नाभिमतौ नासौ समयी । समयप्रयोजनाभावात् । न च तेन लोकोपकारः धर्माद्यभावज्ञाने परस्परहिंसादिना अपकारस्यैव प्राप्तेः । न चोपकारेण तस्य प्रयोजनम् । अदृष्टाभावात् । अतो धर्माद्यभावं वदता स्वसमयस्यानर्थक्यमङ्गीकृतमेवेति नासौ समयी ।</p>
<p>न च पौरुषेयेण वाक्येन तत्सिद्धिः । अज्ञानविप्रलम्भयोः प्राप्तेः । न च तदर्थत्वेन सर्वज्ञः कल्प्येत । अन्यत्रादृष्टस्य सर्वज्ञत्वस्य कल्पनं तस्याविप्रलम्भकत्वकल्पनं तस्य तत्कृतत्वकल्पनं चेति कल्पनागौरवप्राप्तेः । अपौरुषेयवाक्याङ्गीकारे न किञ्चित् कल्प्यम् । अपौरुषेयत्वं च स्वत एव सिद्धम् । वेदकर्तृरप्रसिद्धेः । अप्रसिद्धौ च तत्कर्तुस्तत्कल्पने कल्पनागौरवम् । अकल्पने चाकर्तृत्वं सिद्धमेव । न च लौकिकवाक्यवत् सकर्तृकत्वम् । तस्य अकर्तृकत्वप्रसिद्ध्यभावात् । न च केनचित् कृत्वा वेद इत्युक्तं वेदसमम् । परम्पराभावात् । न च स्वयम्प्रतिभातवेदैर् दृष्टमवेदवाक्यं भवति । परम्परासिद्धवेदवाक्यनुसारित्वात् । वेदद्रष्टॄणामुक्तगुणवत्वाच्च तेषाम् । उक्तं च ब्रह्माण्डे -&rdquo;</p>
<p>&ldquo;विंशल्लक्षणतोनूनस् तपस्वी बहुवेदवित् । वेद इत्येव यं पश्येत् स वेदो ज्ञानदर्शनात् &ldquo;॥&rdquo; इति ॥</p>
<p>प्रामाण्यं च स्वत एव । अन्यथानवस्थानात् । न चोक्तयुक्त्यधीनत्वं प्रामाण्यस्य । बुद्धिदोषनिरासमात्रकारणत्वाद्युक्तीनाम् । अदुष्टबुद्धीनां स्वत एव सिद्धत्वाच् च प्रामाण्यस्य । न चाकाङ्क्षायामेव प्रमाणान्तरापेक्षत्वाद् अनवस्थाभाव इति वाच्यम् । आकाङ्क्षाया एव बुद्धिदोषात्मकत्वात् । दुष्टबुद्धीनामेवाप्रामाण्यशङ्केति परतोप्रामाण्यम् । प्रामाण्यं च स्वत एव सिद्धम् ।</p>
<p>न चोच्चारणकाल एव वर्णानामुत्पत्तिरिति वाच्यम् । तदेवेदं वचनमिति प्रत्यभिज्ञाविरोधात् । न च सादृश्यात् प्रत्यभिज्ञा भ्रान्तिरिति वाच्यम् । सोयं देवदत्त इत्यादेरपि तथात्वप्राप्तेः । सर्वक्षणिकत्वं वदतापि बौद्धेन सेयं दिगित्यादिप्रत्यभिज्ञाया न भ्रान्तित्वं वाच्यम् । पञ्चस्कन्धेभ्यो ऽन्यत्वात् । न च दिश एव भ्रान्तिकल्पिता विज्ञानशून्ययोरपि साम्यात् । न च आदित्योदयादिनैव दिक्कल्पना अन्धकारेपि दिङ्मात्रप्रतीतेः । कादाचित्कभ्रान्तिरेव आदित्योदयादिदर्शनान्निवर्तते । सा च विज्ञानशून्ययोरपि भवतीति तेषां मतम् । वादिविप्रतिपत्तेः । अतो दिशः स्थिरा एवेति सिद्ध्यति शून्यवदेव । अतस्तद्वद्वेदस्यापि स्थैर्यं सिद्धम् । तदेवेदं वाक्यमिति प्रत्यभिज्ञानात् । न चानुमानादीनामागमं विना प्रामाण्यं धर्मादिषु । तदगोचरत्वात् । अतो अपौरुषेयवाक्येनैव धर्मादिसिद्धेः सर्ववादिनामपि तदङ्गीकार्यम् । तत्प्रामाण्यं च स्वत एव सिद्धम् । अप्रामाण्यस्य च परतस्त्वानङ्गीकारे दुष्टेन्द्रियादेरप्यप्रामाण्यहेतुत्वं न स्यात् । तदनङ्गीकारे च अनुभवविरोधः । अतः प्रामाण्यं स्वतः परतोप्रामाण्यमिति सिद्धम् ।</p>
<p>&ldquo;वाचा विरूप नित्यया&rsquo; &ldquo;नित्ययानित्यया स्तौमि ब्रह्म तत्परमं पदम्&rsquo; इति । &ldquo;श्रुतिर्वाव नित्या अनित्या वाव स्मृतयो याश्चान्या वाचः&rsquo; इति पैङ्गिश्रुतिः ।</p>
<p>&ldquo;विज्ञेयं परमं ब्रह्म ज्ञापिका परमा श्रुतिः । अनादिनित्या सा तच्च विना तां न स गम्यते &ldquo;॥&rdquo; इति कात्यायनश्रुतिः ।</p>
<p>&ldquo;सहस्रधा महिमानः सहस्रं यावद् ब्रह्म विष्टितं तावती वाक् ।</p>
<p>कश्छन्दसां योगमावेद धीरः को धिष्ण्यां प्रतिवाचं पपाद ॥&rdquo; इति च ।</p>
<p>&ldquo;नित्या वेदाः समस्ताश्च शाश्वता विष्णुबुद्धिगाः । सर्गे सर्गेमुनेवैत उद्गीर्यन्ते तथैव च ॥</p>
<p>तत्क्रमेणैव तैर्वर्णैस्तैः स्वरैरेव नान्यथा । अतः श्रुतित्वमेतासां श्रुता एव यतोखिलैः ॥</p>
<p>जन्मान्तरे श्रुतास्तास्तु वासुदेवप्रसादतः । मुनीनां प्रतिभास्यन्ति भागेनैव न सर्वशः ॥</p>
<p>यतस्ता हरिणा दृष्टाः श्रुता एवापरैर् जनैः । श्रुतयो दृष्टयश्चेति तेनोच्यन्ते पुरातनैः ॥</p>
<p>तदुत्पत्तिवचश्चैव भवेद् व्यक्तिमपेक्ष्य तु । चेतनस्य जनिर्यद्वदुच्यते सर्वलौकिकैः ॥</p>
<p>पुराणानि तदर्थानि सर्गे सर्गेन्यथैव तु । क्रियन्तेतस्त्वनित्यानि तदर्थाः पूर्वसर्गवत् ॥</p>
<p>वेदानां सृष्टिवाक्यानि भवेयुर्व्यक्त्यपेक्षया । अवान्तराभिमानानां देवानां वा व्यपेक्षया ॥</p>
<p>नानित्यत्वात् कुतस्तेषामनित्यत्वं स्थिरात्मनाम् ॥&rdquo; इति ब्रह्माण्डे ।</p>
<p>न चानित्यत्वे श्रुतिर्वेद इत्यादि विशेषशब्दो युज्यते ।</p>
<p>वेदास्ते नित्यविन्नत्वात् श्रुतयश्चाखिलैः श्रुतेः । आम्नायोनन्यथापाठादीशबुद्धिस्थिताः सदा ॥&rdquo; इति महावाराहे ।</p>
<p>न च नित्यत्वं विना वेदानां दर्शनव्यवहारो युज्यते । न च वर्णपदानामनित्यत्वं वक्तुं युक्तम् । सर्वज्ञत्वादीश्वरस्य तद्बुद्धौ सर्वदा प्रतीयमानत्वात् । न च घटादिवत् संस्कारमात्रत्वं वक्तुं युक्तम् । प्रत्यभिज्ञाविरोधस्योक्तत्वात् । पुराणानामप्यन्यथा शब्दरचनमेवानित्यत्वम् । अत आकाशगुणे शब्दे व्यज्यमाना वर्णादयस्तत्क्रमात्मको वेदश्च नित्य एवेति सिद्धम् ।</p>
<p>न केवलसिद्धेर्थे व्युत्पत्त्यभावादप्रामाण्यम् । सिद्धान्वित एव व्युत्पत्तिगृहीतेः । इयं माता अयं पितेत्यादौ अङ्गुलिप्रसारणादिपूर्वकनिर्देशेनैव हि तज्जानाति । कार्यान्विते एव व्युत्पत्तिरिति वदतः कार्यस्य कार्यान्वयाभावात् कल्पनागौरवम् । इयं माता अयं पिता सुरूपोसीत्यादौ सिद्धमात्रज्ञापनेन पर्यवसितत्वाद् वाक्यस्य । तस्य तत्र प्रामाण्यानुभवाच्च । न च कुत्रचित् सिद्धज्ञापनादन्यद् वाक्यस्य प्रयोजनम् । ज्ञात्वैव हीष्टसाधनतां प्रवर्तते निवर्तते च विपर्ययेण । अतः सिद्ध एव सर्ववाक्यानां प्रामाण्यं सिद्धम् । प्रसिद्धं च व्याकरणनिरुक्त्यादीनां सिद्धमात्रे प्रामाण्यं सर्ववादिनाम् । तदनङ्गीकारे च सर्वशाब्दव्यवहारासिद्धिः । उक्तं च नारदीये-&rdquo;</p>
<p>&ldquo;सर्वज्ञं सर्वकर्तारं नारायणमनामयम् । सर्वोत्तमं ज्ञापयन्ति महातात्पर्यमत्र हि ॥</p>
<p>सर्वेषामपि वेदानामितिहासपुराणयोः । प्रमाणानां च सर्वेषां तदर्थं चान्यदुच्यते ॥&rdquo; इति ॥</p>
<p>न च जीवेश्वराभेद एव तात्पर्यमागमस्य । तत्र प्रमाणाभावात् । न च जीवेश्वरभेदः सिद्ध इत्यनुवादकत्वं भेदवाक्यानाम् । आगमं विना ईश्वरस्यैव असिद्धेः । न च अनुमानात् तत्सिद्धिर् विपर्ययेणापि अनुमातुं शक्यत्वात् । विमतं सकर्तृकं कार्यत्वाद् घटवद् इत्युक्ते विमतं विकर्तृकम् अस्मत्संमतकर्तृरहितत्वाद् आत्मवद् इत्यनुमानविरोधात् । अकार्यत्वमुपाधिरित्युक्ते शरीरिजन्यत्वमितरत्रापि उपाधिर् इत्युत्तरम् । प्रत्यक्षानुमानसिद्धत्वे च भेदस्य तद्विरोधादेवाप्रामाण्यमभेदागमस्य । तेनाभेदवाक्यास्याप्रामाण्याभावे नानुवादकत्वं भेदवाक्यानाम् । न हि बलवतोनुवादकत्वं दार्ढ्यहेतुत्वात् । प्रत्यक्षादेरागमस्य प्राबल्येपि नोपजीव्यप्रमाणविरोधे प्रामाण्यम् । विषयाभावे स्वस्यैवाप्रामाण्यप्राप्तेः । तेनैव ह्यनुमानादिना आगमस्य विषयः सिद्ध्यति तत्पक्षेपि । अनुमानेन ह्यनुवादित्वपक्ष ईश्वरो बोद्धव्यः प्रत्यक्षेण च आगमः । अतस्तयोर्विरोधे प्रामाण्यं न स्यात् । अनुमानसिद्ध्यश्वराच्च भेदो अनुभवत एव सिद्धः । जीवस्यासर्वकर्तृत्वेनानुभवात् । न चानुभवविरोधे आगमस्य प्रामाण्यम् । आगमप्रामाण्यानुभवस्याप्यप्रामाण्यप्राप्तेः । बहुप्रमाणसंवादश्च दार्ढ्यहेतुरेव । बहूनां बचने तस्यैव दर्शने दार्ढ्यस्यैव दृष्टेः । सर्वाविवादस्थल एव कथञ्चिदनुवादकत्वम् । न चात्र सर्वाविवाद एकत्ववादिनामेव विवाददर्शनात् । बहुप्रमाणविरोधे च एकस्याप्रामाण्यं दृष्टं शुक्तिरजतादौ । न च दोषजन्यत्वादेव दुर्बलत्वमिति विरोधः । बहुप्रमाणविरुद्धानां दोषजन्यत्वनियमात् । दोषजन्यत्वं च बलवत्प्रमाणविरोधादेव ज्ञायते ।</p>
<blockquote>
<p>अदुष्टम् इन्द्रियं त्व् <strong>अक्षं</strong><br>
तर्कोदुष्टस् <strong>तथानुमा</strong> ।<br>
<strong>आगमो</strong> ऽदुष्ट-वाक्यं च<br>
स्व-दृक् <strong>चानुभवः</strong> स्मृतः ॥</p>
<p>बलवत्-प्रमाणतश् चैव<br>
ज्ञेया दोषा न चान्यथा ।<br>
द्विविधं बलवत्त्वं च<br>
बहुत्वाच् च स्वभावतः ॥</p>
<p>तयोः स्वभावो बलवान्<br>
उपजीव्यादिकश् च सः ।<br>
याथार्थ्यम् एव प्रामाण्यं<br>
तन् मुख्यं ज्ञान-शब्दयोः ॥</p>
<p>ज्ञानं च द्विविधं बाह्यं<br>
तथा ऽनुभव-रूपकम् ।<br>
बल्य् एवानुभवस् तत्र<br>
निर्दोषं त्व् अक्ष-जादिकम् ॥</p>
<p>अनुप्रमाणतां याति<br>
तथा ऽक्षादि-त्रयं ततः ।<br>
प्राबल्यम् आगमस्यैव<br>
जात्या तेषु त्रिषु स्मृतम् ॥</p>
<p>उपजीव्य-विरोधे तु<br>
न प्रामाण्यम् अमुष्य च ॥<br>
याम् आहुर् अनुमां के-चित्<br>
त्रियाद्य्-अवयवात्मिकाम् ।<br>
सा व्यर्था नोपपत्त्या हि<br>
विना सापि प्रमाणताम् ॥</p>
<p>यात्य् अतो युक्तिर् एवैका<br>
प्रमाणम् अनुमात्मकम् ।<br>
युक्तिः प्रतिज्ञा-रूपा च<br>
हेतु-दृष्टान्त-रूपिका ॥</p>
<p>तथोपनयरूपा च<br>
परा निगमनात्मिका ।<br>
पृथक् पृथक् प्रमाणत्वं<br>
याति युक्तितयैव तु ॥</p>
<p>प्रतिज्ञा हेतुगर्भैव<br>
पृथक् प्रामाण्यम् एष्यति ।<br>
सिद्धत्वेन प्रतिज्ञाया<br>
हेतुर् मानं पृथग् भवेत् ॥</p>
<p>प्रतिज्ञाऽवयवत्वात् तु<br>
स्वातन्त्र्येणैव मानताम् ।<br>
दृष्टान्तो यात्य् उपनयो<br>
व्याप्तिम् आश्रित्य केवलम् ॥</p>
<p>व्याप्तिस् तु केवलापि स्यात्<br>
प्रमाणं नियमाश्रयात् ।<br>
तथा निगमनं चोप-<br>
संहारैकस्वरूपतः ॥</p>
<p>प्रामाण्यं यात्य् अनुभवो<br>
ज्ञापयत्य् उपपत्तिताम् ।<br>
विरोधश् च तथाधिक्यं<br>
न्यूनतासङ्गतिस् तथा ॥</p>
<p>उपपत्ति-दोषा विज्ञेया<br>
विरोधश् च स्वतो न्यतः ।<br>
जनकस्यात्ययो जातिः<br>
स्वस्य वान्यस्य वा भवेत् ॥</p></blockquote>
<p>जनकं प्रमाणम् उद्दिष्टं<br>
स्वस्यार्थस्य प्रकाशनात् ।<br>
निग्रहा एत एव स्युः<br>
संवादानुक्तिसंयुताः ॥</p>
<blockquote>
<p>अर्थतः प्राप्तिर् एवार्था-<br>
पत्तिर् इत्य् अभिधीयते ।<br>
दृष्ट्वा सदृशम् एवान्यं<br>
पूर्वदृष्टे तु वस्तुनि ॥</p>
<p>एतत्-सदृशता-ज्ञानम्<br>
उमानं प्रकीर्तितम् ।<br>
अभावस्य परिज्ञानं<br>
द्विविधं समुदाहृतम् ॥</p>
<p>एकं तत्रानुभवतो<br>
योग्यस्यानुपलब्धितः ।<br>
द्वितीयम् अपि विज्ञेयं<br>
सुखाद्ये च घटादिके ॥</p>
<p>एकं प्रत्यक्ष-रूपं स्याद्<br>
द्वितीयम् अनुमात्मकम् ।<br>
क्व-चिद् घटाद्यभावोपि<br>
प्रत्यक्षेणावगम्यते ॥</p>
<p>झटित्य् एव परिज्ञानान्<br>
न लिङ्गोद्भवता मता ।<br>
अर्थापत्तिश् चोपमा च<br>
ह्य् अनुमा-भेद एव तु ॥</p>
<p>आगमो द्विविधो ज्ञेयो<br>
नित्योनित्यस् तथैव च ।<br>
प्रत्यक्षं त्रिविधं ज्ञेयं<br>
ज्ञेयम् ऐश्वरं यौगिकं तथा ॥</p>
<p>अयोगिकं चेति तथा सर्वम् अक्षात्मकं मतम् ।<br>
अक्षाणि च स्वरूपाणि नित्यज्ञानात्मकानि च ॥</p>
<p>विष्णोः श्रियस् तथैवोक्तान्य् अन्येषां द्विविधानि तु ।<br>
स्वरूपाणि च भिन्नानि भिन्नानि त्रिविधानि च ॥</p>
<p>देवासुराणि मध्यानीत्य् एतत् प्रत्यक्षम् ईरितम् ।<br>
विषयान् प्रति स्थितं ह्य् अक्षं प्रत्यक्षम् इति कीर्तितम् ॥</p>
<p>अक्षयं पुरुषस्याक्षं स्वरूपे मुख्यम् एव तु ।<br>
उपचारस् तदन्यत्र सृष्टाव् उपचयो यतः ॥</p>
<p>उपपत्ति-स्वरूपत्वादनुमा सम्भवादिकम् ।<br>
प्रत्यक्षागम-माहात्म्यादनुमानं प्रमाणताम् ॥</p>
<p>याति नैवान्यथा तस्य नियतत्वं क्व-चिद् भवेत् ॥</p></blockquote>
<p>इति ब्रह्मतर्के ।</p>
<p>अत्र चोपजीव्यत्वेन प्रमाणप्राबल्याद् भेद एव तात्पर्यं युक्तम् । कथञ्चानुवादकत्वं भेदस्य प्रमाणेनासिद्धौ । सिद्धौ च कथमभेदवाक्यस्याबाधः । न चाप्रमाणसिद्धेनानुवादकत्वं प्रमाणस्य भवति । दुर्बलत्वे च भेदप्रमाणस्याभासत्वात् । न भेदवाक्यानामनुवादित्वम् । अतश्च भेदवाक्यानामेव प्राबल्यम् ।</p>
<p>सर्वप्रमाणविरुद्धवचनानामेव प्राबल्याङ्गीकारे &ldquo;इदं वा अग्रे नैवप किञ्चनासीद् असतः सदजायत&rsquo; इत्यादीनामेवाविचारेण प्रतीयमानस्यार्थस्य सर्वप्रमाणविरुद्धत्वात् तत्र सर्वागमानां महातात्पर्यं प्रसज्येत ।</p>
<p>न च तत्र युक्तिविरोध इति वाच्यम् । तस्मिन् पक्षे युक्तिविरुद्धत्वेनाननुवादित्वमिति गुण एव स्यात् । युक्तिसिद्धत्वे ह्यनुवादित्वं स्यात् । अतः प्रमाणसिद्धत्वे तदपलापायुक्तेरप्रमाणसिद्धत्वे च प्रमाणस्य अनुवादित्वाभावाच्च न भेदवाक्यानां दौर्बल्यम् ।</p>
<p>न च प्रमामबहुत्वे दौर्बल्यम् । दार्ढ्यमेव हि बहुवाक्यसंवादे दृष्टम् । तथा सति अभ्यासादेरप्यप्रामाण्यहेतुत्वं स्यात् । अभ्यासस्य च तात्पर्यलिङ्गत्वं सर्वेषां सिद्धम् । तदनङ्गीकारे तत्पक्षेपि नवकृत्वः &ldquo;तत्त्वमसि&rsquo; इति नवकृत्वो अभ्यासाद्यनुवादकत्वेनाप्रामाण्यं स्यात् । प्रथमवाक्येनैव स्यासिद्धं तदर्थमपरमित्युक्तं प्रत्यक्षादिना भेदोयोनानिश्चितस्तदर्थमपरं वाक्यमित्युत्तरम् । तस्माद् बहुप्रमाणसंवादित्वे प्राबल्यमेव ।</p>
<p>अतः सर्वप्रमाणविरुद्धत्वान्नाभेदे तात्पर्यं वाक्यस्य । किन्तु विष्णोः सर्वोत्तमत्व एव महातात्पर्यं सर्वागमानाम् । तथा चोक्तं भगवता -&rdquo;</p>
<p>&ldquo;द्वाविमौ पुरुषौ लोके क्षरश्चाक्षर एव च । क्षरः सर्वाणि भूतानि कूटस्थोक्षर उच्यते ॥</p>
<p>उत्तमः पुरुषस्त्वन्यः परमात्मेत्युदाहृतः । यो लोकत्रयमाविश्य बिभर्त्यव्यय ईश्वरः ॥</p>
<p>यस्माद् क्षरमतीतोहमक्षरादपि चोत्तमः । अतोस्मि लोके वेदे च प्रथितः पुरुषोत्तमः ॥</p>
<p>यो मामेवमसम्मूढो जानाति पुरुषोत्तमम् । स सर्वविद्भजति मां सर्वभावेन भारत ॥</p>
<p>इति गुह्यतमं शास्त्रमिदमुक्तं मयानघ । एतद्बुद्ध्वा बुद्धिमान् स्यात् कृतकृत्यश्च भारत ॥ &ldquo;इति ।</p>
<p>सर्वोत्कर्षे देवदेवस्य विष्णोर्महातात्पर्यं नैव चान्यत्र सत्यम् ।</p>
<p>अवान्तरं तत्परत्वं तदन्यत् सर्वागमानां पुरुषार्थस्ततोतः ॥ &ldquo;इति पैङ्गिश्रुतिः ।</p>
<p>मुख्यं च सर्ववेदानां तात्पर्यं श्रीपतेः परम् । उत्कर्षे तु तदन्यत्र तात्पर्यं स्यादवान्तरम् ॥ &ldquo;इति महावाराहे ।</p>
<p>युक्तश्च विष्णोः सर्वोत्कर्षे एव महातात्पर्यं सर्वागमानाम् । मोक्षो हि सर्वपुरुषार्थोत्तमः ।</p>
<p>धर्मार्थकामाः सर्वेपि न नित्या मोक्ष एव हि । नित्यस्तस्मात् तदर्थाय यतेत मतिमान् नरः ॥ &ldquo;इति भाल्लवेयश्रुतिः ।</p>
<p>अनित्यत्वात् सदुःखत्वान्न धर्माध्याः परं सुखम् । मोक्ष एव परानन्दः संसारे परिवर्तताम् ॥ &ldquo;इति च भारते ।</p>
<p>मोक्षश्च विष्णुप्रसादेन विना न लभ्यते ।</p>
<p>यस्य प्रसादात् परमार्तिरूपादस्मात् संसारान्मुच्यते नापरेण ।</p>
<p>नारायणोसौ परमो विचिन्त्यो मुमुक्षुभिः कर्मपाशादमुष्मात् ॥&rdquo; इति नारायणश्रुतिः ।</p>
<p>नायमात्मा प्रवचनेन लभ्यो न मेधया न बहुधा श्रुतेन ।</p>
<p>यमेवैष वृणुते तेन लभ्यस् तस्यैष आत्मा विवृणुते तनूं स्वाम् ॥&rdquo; इति कठश्रुतिः ।</p>
<p>तेषामहं समुद्धर्ता मृत्युसंसारसागरात् । भवामि नचिरात् पार्थ मय्यावेशितचेतसाम् ॥ &ldquo;इति भगवद्वचनम् ।</p>
<p>उत्पत्तिस्थितिसंहारा नियतिज्ञानमावृतिः । बन्धमोक्षौ च पुुरुषाद्यस्मात् स हरिरेकराट् ॥&rdquo; इति स्कान्दे ।</p>
<p>अज्ञानां ज्ञानदो विष्णुर् ज्ञानिनां मोक्षदश्च सः । आनन्दश्च मुक्तानां स एवैको जनार्दनः ॥इति च ।</p>
<p>बन्धको भवपाशेन भवपाशाच्च मोचकः । कैवल्यदः परं ब्रह्म विष्णुरेव न संशयः ॥&rdquo; इति च ।</p>
<p>प्रीतिश्च गुणोत्कर्षज्ञानादेव विशेषतो दृष्टा । नाभेदज्ञानात् । अभेदज्ञानादप्रीतिरेवोत्तमानां भवति । घातयन्ति हि राजानो राजाहमिति वदन्तम् । ददाति च सर्वमभिप्रेतं गुणोत्कर्षं वदतः ।</p>
<p>न तादृशी प्रीतिरीड्यस्य विष्णोर्गुणोत्कर्षज्ञातरि यादृशी स्यात् ।</p>
<p>तत्प्रीणनान्मोक्षमाप्नोति सर्वस्ततो वेदास्तत्पराः सर्व एव ॥&rdquo; इति सौपर्णश्रुतिः ।</p>
<p>यो मामेवमसंमूढो जानाति पुरुषोत्तमम् । स सर्वविद् भजति मां सर्वभावेन भारत ॥</p>
<p>इति गुणोत्कर्षज्ञानादेव परमा प्रीतिर्भगवता स्वयमेवाभिहिता । अतो विष्णोर् गुणोत्कर्ष एव सर्वश्रुतिस्मृतीनां महातात्पर्यम् ।</p>
<p>न चाभेदे तात्पर्यमित्यत्र किञ्चिन्मानम् ।</p>
<p>न च विशेषणविशेष्यतया भेदसिद्धिः । विशेषणविशेष्यभावश्च भेदापेक्षः । धर्मिप्रतियोग्यपेक्षया भेदसिद्धिः । भेदापेक्षं च धर्मिप्रतियोगित्वमित्यन्योन्याश्रयतया भेदस्यायुक्तिः । पदार्थस्वरूपत्वाद् भेदस्य । न च धर्मिप्रतियोग्यपेक्षया भेदस्यास्वरूपत्वम् । ऐक्यवत् स्वरूपस्यैव तथात्वम् । स्वरूपसिद्धावपि तदसिद्धिश्च जीवेश्वरैक्यं वदतः सिद्धैव । भेदस्तु स्वरूपदर्शन एव सिद्धः । प्रायः सर्वतो वलिक्षणं हि पदार्थस्वरूपं दृश्यते । अस्य भेद इति तु पदार्थस्य स्वरूपमितिवत् । यदि न स्वरूपं भेदस्तदा पदार्थे दृष्टे प्रायः सर्वतो वैलक्ष्ण्यं तस्य न ज्ञायेत । अज्ञाते च वैलक्षण्ये आत्मनि घट इत्यपि संशयः स्यात् । न हि कश्चित् तथा संशयं करोति । ज्ञात्वैव प्रायः सर्वतो वैलक्षण्यं कस्मिश्चिदेव सदृशे संशयं करोति । न ह्यात्मनि अहं देवदत्तो न वा इति कस्यचित् संशयो भवति । सामान्यतः सर्ववैलक्षण्ये ज्ञात एव घटत्वादिज्ञानम् । अतो नान्योन्याश्रयता ।</p>
<p>न च युगपज्ज्ञानानुपत्तिर्दोषः । यथा युगपदेव दीपसहस्रदर्शने सामान्यतः सर्वे ज्ञायन्त एव तथा स्यात् । एकस्मिन्नेव वस्तुनि विशेषस्तैरप्यङ्गीकृत एव । नेति नेति इत्यत्र सर्ववैलक्षण्याङ्गीकारात् । विशेषानङ्गीकारे च पुनरुक्तेः । न च घटाद् वैलक्षण्यमेव पटाद् वैलक्षण्यम् । अनुभवविरोधात् । तस्माद् भेददर्शनं युक्तमेव । यच्च प्रमाणदृष्टानामपि पदार्थानां मिथ्यात्वकल्पनं तच्च प्रमाणविरुद्धत्वादेव प्रकाशतस्करत्वम् ।</p>
<p>न हि प्रमाणदृष्टस्य तर्कबाध्यत्वम् प्रत्यक्षादिविरुद्धानां तर्काभासत्वनियमात् । शुक्त्यादेः रजतादिप्रतीतेरपि बलवत्प्रत्यक्षविरुद्धत्वादेव भ्रमत्वं न तर्कमात्रात् । तर्कमात्रेण प्रत्यक्षबाधने भूतचतुष्टयस्याबादेः पृथिवीत्वादृष्टेः पृथिव्या अपि पृथिवीत्वं न स्यात् । अतो न तर्कमात्रत एव दृष्टस्य भ्रान्तित्वं कल्प्यम् । अथः सर्वभेदनिरासकतर्कस्य सर्वश्रुतिस्मृतिप्रत्यक्षानुमानविरुद्धत्वान् नितरामाभासत्वमेव । न च परमार्थतो भेदाभावः व्यावहारिकः सोस्तीति वाच्यम् । सदसद्वैलक्षण्ये प्रमाणाभावात् । असतः ख्यात्ययोगादिति वदतो असतः ख्यातिरभून् न वा । यदि नाभून् न तत्ख्यातिनिराकरणम् । यद्यभून् न तथापि । न चासतो वैलक्षण्यं तत्प्रतीतिं विना ज्ञायते । न च शुक्ते रजतत्वं सद्वलिक्षणम् । &ldquo;असदेव रजतं प्रत्यभात्&rsquo; इत्यनुभवात् । न च प्रतीतत्वादसत्त्वाभावः । असतः सत्त्वप्रतीतिः सतोसत्त्वप्रतीतिरित्यन्यथाप्रतीतेरेव भ्रान्तित्वात् । न चासतौ भ्रान्तावपि प्रतीतिर्नास्तीति वाच्यम् । अनिर्वचनीयपरमार्थत्वस्य असत एव दृष्ट्यङ्गीकारात् । न च तदपि अनिर्वाच्यमनवस्थितेः । प्रथमानिर्वचनीयासिद्ध्या सर्वासिद्धिरिति मूलक्षतिः । अनिर्वचनीयत्वे रजतस्यानिर्वचनीयमिदं रजतमिति बाधकज्ञानमुत्पद्येत । मिथ्याशब्दस्त्वभाववाची । न च सदसद्वलिक्षणं नामस्तीत्यत्र किञ्चिन्मानम् । अनुभवविरोधश्च तत्पक्षे । सदसतीर्द्वयोरेव सर्वैरनुभूयमानत्वात् । अतो अनिर्वचनीयाभावादसतः प्रतीत्यनङ्गीकारात् प्रतीयमानत्वाच्च भेदस्य सत्त्वप्राप्तेर्नाद्वितीयत्वं युज्यते । कथं च श्रुतिसिद्धौ जीवपरभेदो निराक्रियते । मिथ्यावादित्वे च श्रुतैः कथमैक्यस्य सत्यत्वम् । कथं चैवंवादिनां वेदवादित्वम् । वेदोक्तस्य मिथ्यात्वाङ्गीकारादेव ह्यवेदवादित्वं बौद्धादीनामपि । अतो विष्णोः सर्वोत्तमत्व एव महातात्पर्यं सर्वागमानाम् । कथं च जीवपरमात्मैक्ये सर्वश्रुतीनां तात्पर्यं युज्यते । सर्वप्रमाणविरुद्धत्वात् । तथा ह्यनुभवविरोधः । न हि &ldquo;अहं सर्वज्ञः सर्वेश्वरः निर्दुःखः निर्दोषः&rsquo; इति कस्यचिदनुभवः । अस्ति च तद्विपर्ययेणानुभवः । न च मिथ्यानुभवोयम् । तद्विपरीतप्रमाणाभावात् ।</p>
<p>न चाभेदे कश्चिदागमः । सन्ति च भेदे सर्वागमाः । तथाहि ।</p>
<p>अतत्त्वमसीति नवकृत्व उपदेशः सदृष्टान्तकः । न चायममभेदोपदेशः ।</p>
<p>स यथा शकुनिः सूत्रेण प्रबद्धः दिशं दिशं पतित्वान्यत्रायतनमलब्ध्वा बन्धनमेवोपाश्रयते । सन्मूलाः सोम्येमाः सर्वा प्रजा सदायतनाः सत्प्रतिष्ठाः ॥1॥</p>
<p>यथा सोम्य मधु मधुकृतो निस्तिष्ठन्ति नानात्ययानां वृक्षाणां रसानां समवहारमेकतांं गमयन्ति ते यथा तत्र न विवेकं लभन्ते अमुष्याहं वृक्षस्य रसोस्मि अमुष्याहं वृक्षस्य रसोस्मीत्येवमेव खलु सोम्येमाः सर्वा प्रजाः सति सम्पद्य न विदुः सति सम्पत्स्यामह इति । त इह व्याघ्रो वा सिंहो वा वृको वा वराहो वा कीटो वा पतङ्गो वा दंशो वा मशको वा यद्यद् भवन्ति तत्तदा भवन्ति ॥2॥</p>
<p>यथा सोम्येमा नद्यः पुरस्तात् प्राच्यः स्यन्दन्ते पश्चात् प्रतीच्यस्ताः समुद्रात् समुद्रमेवापिबन्ति । स समुद्र एव भवति । ता यथा तत्र न विवेकं लभन्ते न विदुरियमहमस्मि इयमहमस्मीतित्येवमेव खलु सोम्येमाः सर्वाः प्रजा सत आगम्य न विदुः सत आगच्छामहे इति । त इह व्याघ्रो वा सिंहो वा वृको वा वराहो वा कीटो वा दंशो वा मशको वा यद्यद् भवन्ति तत्तदा भवन्ति ॥3॥</p>
<p>स एष जीवेनात्मनानुप्रभूतः पेपीयमानो मोदमानस्तिष्ठति । अस्य यदैकां शाखां जीवो जहाति अथ सा शुष्यति ॥4॥</p>
<p>न्यग्रोधफलमत आहरेति इदं भगव इति भिन्धीति भिन्नं भगव इति किमत्र पश्यसीति अण्व्य इव इमा धाना भगव इति आसाम् अङ्ग एकां भिन्धीति भिन्ना भगव इति किमत्र पश्यसीति न किञ्चन भगव इति । तं होवाच यं वै सौम्य एतमणिमानं न निभालयसेस्य सोम्यैषोणिम्न एवं महान् न्यग्रोधस्तिष्ठति ॥5॥</p>
<p>लवणमेतदुदके अवधाय मा प्रातरुपसीदथा इति तद्ध तथा चकार तं होवाच यद्दोषा लवणमेतदुदके अवधा अङ्ग तदाहरेति तद्धावमृश्य न विवेद यथा वलिीनमेवाङ्गास्यान्तादाचामेति कथमिति लवणमिति मध्यादाचामेति कथमिति लवणमिति अन्त्याचामेति कथमिति लवणमिति अभिप्रास्यैतदथ मा उपसीदथा इति तद्ध तथा चकार तच्छश्वत् संवर्तते । तं होवाचात्र वाव सोम्येतमणिमानं न निभालयसे अत्रैव कलिेति ॥6॥</p>
<p>यथा सोम्य पुरुषं गन्धारेभ्योभिनद्धाक्षमानीय तं ततोतिजने विसृजेत् ॥7॥</p>
<p>अथ यदास्य वाङ् मनसि सम्पद्यते मनः प्राणे प्राणस्तेजसि तेजः परस्यां देवतायां तावन्न विजानाति ॥8॥</p>
<p>पुरुषं सोम्योतं हस्तगृहीतमानयन्ति अपहार्षीत् स्तेयमकार्षीत् परशुमस्मै तपतेति । स यदि तस्य कर्ता भवति तथ एवानृतमात्मानं कुरुते सोनृताभिसन्धोनृतेनात्मानमन्तर्धाय परशुं तप्तं प्रतिगृह्णाति स दह्यते अथ हन्यते अथ यदि तस्याकर्ता भवति तत एव सत्यमात्मानं कुरुते । स सत्यभिसन्धः सत्येनात्मानमन्तर्धाय परशुं तप्तं प्रतिगृह्णाति स न दह्यते अथ मुच्यते ॥ एवमेव खलु सोम्य आचार्यवान् पुरुषो वेद ॥9॥</p>
<p>इति स्थाननवकेपि भेद एव दृष्टान्ताभिधानात् ।</p>
<p>नहि शकुनिसूत्रयोर् नानावृक्षरसानां नदीसमुद्रयोर् जीववृक्षयोर् अणिमाधानयोर् लवणोदकयोर् गन्धारपुरुषयोर् अज्ञप्राणादिनियामकयोः स्तेनापहार्ययोश्चैक्यम् ।</p>
<p>सति सम्पद्य न विदुः सति सम्पत्स्यामहे इति त इह व्याघ्रो वा सिंहो वेति सत आगम्य न विदुः सत आगच्छामहे इति त इह व्याघ्रो वा सिंहो वेति भेदापरिज्ञानेनानर्थवचनाच्च । न हि गृहादागतस्य गृहे प्रविष्टस्य च तदैक्यम् । ताः समुद्रात् समुद्रमेवापियन्ति स समुद्र एव भवन्तीति व्यपदेशः स्यात् । अतो नद्यः समुद्रादागच्छन्ति तं प्रविशन्ति च समुद्रस्तु स एव नैतासां समुद्रत्वं भवतीत्यर्थः ॥</p>
<p>न हि भिन्नानां नदीजलपरमाणूनां समुद्राणुभिरैक्यं युज्यते । तथा सति महाजनसमितौ प्रविष्टानां द्वित्राणां तदैक्यं स्यात् । न च तद्युज्यते भेदानुभवात् । स्वं ह्यपीतो भवतीत्यत्रापि स्व इति परमात्मनोभिधानम् । स्वात्मना चोत्तरयोर् इति सूत्रात् -&rdquo;</p>
<p>स्वातन्त्र्यात् स्व इति प्रोक्त आत्मायं चाततत्वतः । ब्रह्मायं गुणपूर्णत्वाद् भगवान् विष्णुरव्ययः ॥&rdquo; इति परमोपनिषदि ।</p>
<p>अपीत इत्यत्रापि प्रवेशमात्रम् । स्वमिति द्वितीयानिर्देशात् । एकीभावविवक्षायां स्वेनेति निर्देशः स्यात् ।</p>
<p>स्वं कुलायं यथापीतः पक्षी स्यादेवमीश्वरम् । अप्येति जीवः प्रस्वापे मुक्तो चान्योपि सन् सदा ॥&rdquo; इति च ।</p>
<p>एवमेव खलु सोम्य एतन्मनो दिशं दिशं पतित्वा अन्यत्रायतनमलब्ध्वा प्राणमेवोपाश्रयते इत्यत्रापि मन इति जीवः प्राण इति परमात्मा । यत्रायं पुरुषः स्वपिति नाम इति तयोरेव प्रस्तुतत्वात् ।</p>
<p>मननान् मन उद्दिष्टः पुद्गलो निरथं गिरन् । कर्मानुशयनाच्चैव संसार्यनुशयी स्मृतः ॥&rdquo; इति च परमोपनिषदि ।</p>
<p>प्राणः प्रणयनादेषः साधुत्वात् सन् हरिः स्मृतः ।&rdquo; इति छ ।</p>
<p>सन्मूलाः सोम्येमाः सर्वा प्रजाः सदायतनाः सत्प्रतिष्ठा इत्यत्रापि भेद एव प्रतीयते ।</p>
<p>स्रष्टृत्वादाश्रयात्वाच्च मुक्तानां च प्रति प्रति । स्थापनाच्च विभुर्विष्णुरन्यः संसारिणो मतः ॥&rdquo; इति च ॥</p>
<p>अनेन जीवेनात्मनानुप्रविश्य नामरूपे व्याकरवाणीति स एष जीवेनात्मनानुप्रभूतः पेपीयमानो मोदमानस्तिष्ठतीत्यत्रापि जीवशब्देन परमात्माभिहितः । जीव इति भगवतोनिरुद्धस्याख्या इति श्रुतेः ।</p>
<p>विष्णुर्जीव इति प्रोक्तः सततं प्राणधारणात् । स प्रविश्य शरीरं च स्थावरं जङ्गमं तथा ॥</p>
<p>महाभूतानि च विभुस्त्रिवृत्करणपूर्वकम् । संसारिणं भ्रामयति सदैवान्यत्वलक्षणम् ॥</p>
<p>तेनायं मोदते नित्यं वृक्षावस्थां गतोपि सन् ॥&rdquo; इति च ।</p>
<p>&ldquo;तत्तेज ऐक्षत&rsquo; &ldquo;ता आप ऐक्षन्त&rsquo; &ldquo;इमास्तिस्रो देवता&rsquo; इति पूर्वमेव चेतनत्वसिद्धेः &ldquo;अनेन जीवेनात्मना&rsquo; इति संसारिणः पुनः प्रवेशो न युक्तः । अतस्तत्र जीवशब्देन परमात्मैवाभिहितः ।</p>
<p>जीवेनात्मनानुप्रभूतः पेपीयमानो मोदमानस्तिष्ठतीत्यत्रापि जीवशब्दोदितः स एव । पेपीयमानो मोदमानस्तु संसारी । न हि चेतनादन्यस्य मोदभोगादिकं युज्यते ।</p>
<p>सुखस्य चाप्यायतनं शरीरं दुःखस्य चाप्यायतनं शरीरम् । अचेतनं प्राकृतमेतदाहुर्भोक्ता तयोश्चेतनकः शरीरी ॥&rdquo; इति भारते ।</p>
<p>&ldquo;जीवापेतं वाव कलिेदं म्रियते न जीवो म्रियते&rsquo; इत्यत्रापि जीवशब्दः परे । न हि संसारिणो मुख्यतः प्राणधारकत्वं युज्यते ।</p>
<p>&ldquo;ब्रह्मणा त्यक्तदेहस्तु मृत इत्युच्यते नरः&rsquo; इति च । &ldquo;यं वै सोम्य एतमणिमानं न निभालयसे अस्य सोम्यैषोणिम्न एवं महान् न्यग्रोधस्तिष्ठति&rsquo; इत्यत्रापि अणिमशब्देन पर एवाभिहितः । &ldquo;स य एषोणिमा ऐतदात्म्यमिदं सर्वं तत् सत्यं स आत्मातत्त्वमसि श्वेतकेतो&rsquo; इत्युक्तत्वात् । धानासु तु &ldquo;अण्व इव इमा धानाः&rsquo; इति स्त्रीलिङ्गप्रयोगाद् इवशब्दाच्च नाणिमात्वम् । न च ता न निभालयसे । ऐतदात्म्यमित्येतदीयम् । स आत्मेत्यात्मशब्दश्च पर एव । द्युभ्वाद्यायतनं स्वशब्दात् । नानुमानमतच्छब्दात् । प्राणभृच्च । इत्यत्र तमेवैकं जानथ आत्मानमिति स्वशब्दपर्यायात्मशब्दान् न प्रकृतिजीवावभिधीयेते किन्तु पर एवेति भगवता व्यासेनाभिहितम् । अत आत्मशब्दस्तस्मिन्नेव मुख्यः ।</p>
<p>आततत्वाच्च मातृत्वादात्मेति परमो हरिः । आत्माभासास्तदन्ये ये न ह्येतेषां तता गुणाः ॥&rdquo; इति परमोपनिषदि ।</p>
<p>तेजः परस्यां देवतायां तावन्न जानाति इत्यत्र च यदास्य प्राणादीन् परो ग्रसति तदा न जानाति यदा ददाति तदा जानाति इति तद्वशत्वमेवोक्तम् ।</p>
<p>यदा प्राणान् ददतीशस्तदा चेतनकोखलिम् । जानाति ग्रस्तकरणस्तेन वेत्ति न किञ्चन ॥&rdquo; इति ।</p>
<p>&ldquo;अपहार्षीत् स्तेयमकार्षीत्&rsquo; इत्यत्र चान्याभिमतस्यैव वस्तुनोपहार्यत्वाद् भेद एवायं दृष्टान्तः । अन्यं सन्तं परमात्मानं स्वयमिति मन्यमानः स्तेन एवेति । न हि स्वकीयं परित्यजन् स्तेनो भवति ।</p>
<p>ऐकात्म्यं नाम यदिदं केचिद् ब्रूयुरनैपुणाः । शास्त्रतत्त्वमविज्ञाय तथा वादबलाज्जनाः ॥</p>
<p>कामक्रोधाभिभूतत्वादहङ्कारवशं गताः । याथातथ्यमविज्ञाय शास्त्राणां शास्स्त्रदस्यवः ॥</p>
<p>ब्रह्मस्तेना निरानन्दा अपक्वमनसोशिवाः । वैगुण्यमेव पश्यन्ति न गुणानि नियुञ्जते ॥</p>
<p>तेषां तमःशरीराणां तम एव परायणम् । यतः स्वरूपतश्चान्यो जातितः श्रुतितोर्थतः ॥</p>
<p>कथमस्मि स इत्येव सम्बन्धः स्यादसंहितः ॥&rdquo; इति मोक्षधर्मे ।</p>
<p>यथा पक्षी च सूत्रं च नानावृक्षरमा यथा । यथा नद्यः समुद्रश्च शुद्धोदलवणे यथा ॥</p>
<p>यथा चोरापहार्यौ च यथा पुंविषयावपि । तथा जीवेश्वरौ भिन्नौ सर्वदैव वलिक्षणौ ॥</p>
<p>तथापि सूक्ष्मरूपत्वान्न जीवात् परमो हरिः । भेदेन मन्ददृष्टीनां दृश्यते प्रेरकोपि सन् ॥</p>
<p>वैलक्षण्यं तयोर्ज्ञात्वा मुच्यते बद्ध्यतेन्यथा ॥&rdquo; इति च परमोपनिषदि ।</p>
<p>प्रेरकः सर्वजीवानां प्राणधीचोदिता च सः । विष्णुः संसारिणोन्यो यस्तमविज्ञाय मूढधीः ॥</p>
<p>देहेन्द्रियप्राणबुद्धीनेतृत्वं मन्यते त्मनः । अतः संसारपदवीं याति जीवेशयोः सदा ॥</p>
<p>वैलक्षण्यं परं ज्ञात्वा मुच्यते बद्ध्यतेन्यथा ॥&rdquo; इति च ।</p>
<p>सर्वान् वेदानधीत्य महामना अनूचानमानी स्तब्ध एयाय इत्यात्मनोन्यमनूचानत्वादिगुणप्रदं परमविज्ञाय स्तब्धस्य पराधीनत्वज्ञापनेन स्तब्धतां निरस्य तन्निष्ठा ह्यत्रोपदिश्यते । तद्धैक आहुरसदेवेदमग्र आसीदित्यादिवादिप्रसिद्धमपि निराक्रियते । &ldquo;इष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः&rsquo; इत्यादिवत् श्रुतितात्पर्यापरिज्ञानप्राप्तं च ।</p>
<p>दर्शितं च &ldquo;ऐकात्म्यं नाम यदिदं केचिद् ब्रूयुरनैपुणाः&rsquo; इति । तद्वशत्वज्ञापनार्थं च &ldquo;सदेव सोम्येदमग्र आसीत्&rsquo; इत्यादिसृष्टिकथनम् । एकविज्ञानेन सर्वविज्ञानं च प्राधान्यात् किञ्चित् सादृश्यात् कारणत्वाच्च । न तु तदन्यस्य मिथ्यात्वात् । न हि सत्यज्ञानेन मिथ्याज्ञानं भवति । विरोधात् तयोर् ज्ञानयोः । नेदं रजतमित्यरजतज्ञो हि शुक्तिज्ञो भवति । रजतज्ञश्चेन्न शुक्तिज्ञः । न हि तज्ज्ञस्तदभावज्ञो भवति । तदभावस्य तज्ज्ञानपूर्वकत्वं चान्यत्र तस्य सत्त्वादेव दृष्टम् । तदनङ्गीकारे तदेव न युज्यते । प्रधानज्ञानादप्रधानस्य ज्ञातवद् व्यपदेशो अस्त्येव । यथा प्रधानपुरुषाणां ज्ञानाह्वाननाशनैर् ग्रामो ज्ञात आहूतो नाशित इति व्यपदेशः । कारणे च पितरि ज्ञाते पुत्रो ज्ञात इति । जानाम्येनमस्य पुत्रोयमिति व्यपदेश इति । एवमत्राप्येतत्सृष्टं सर्वमित्यादि । सादृश्याच्चैकस्त्रीज्ञानादन्यस्त्रीज्ञानमिति । तदेव सादृश्यमत्रापि विवक्षितं यथा सोम्यैकेन मृत्पिण्डेन सर्वं मृण्मयं विज्ञातं स्याद् इत्यादिना । अन्यथा एकशब्दः पिण्डशब्दश्च व्यर्थः स्यात् । मृदा विज्ञातया इत्येतावता पूर्णत्वात् । न हि एकमृत्पिण्डात्मकान्यन्यमृण्मयानि । सादृश्यमेव हि तेषाम् । &ldquo;यथा सोम्यैकेन लोहमणिना सर्वं लोहमयं विज्ञातं स्यात्&rsquo; &ldquo;यथा सोम्यैकेन नखनिकृन्तनेन सर्वं कार्ष्णायसं विज्ञातं स्यात्&rsquo; इत्यादिकमपि व्यर्थं स्यात् । न हि एकमण्यात्मकमन्यल्लोहमयम् । न चैकनखनिकृन्तनात्मकं सर्वं कार्ष्णायसम् ।</p>
<p>वाचारम्भणं विकारो नामधेयं मृत्तिकेत्येव सत्यमित्यत्र च वाच नाम्नामारम्भणं विकारो विकृतं नित्यं नामधेयं मृत्तिकेत्यादिवैदिकमेव एतद्वचनं सत्यमिति श्रुत्यर्थः । न च वाचारम्भणशब्दोपि मिथ्यात्वे प्रसिद्धः । वाचारम्भणमात्रमिति चाश्रुतकल्पना । तस्मिन् पक्षे नामधेयशब्द इतिशब्दश्च व्यर्थः स्यात् । अतो न कुत्रापि जगतो मिथ्यात्वमुच्यते ।</p>
<p>&ldquo;कविर्मनीषी परिभूः स्वयम्भूर् याथातथ्यतोर्थान् व्यदधात् शाश्वतीभ्यः समाभ्यः'</p>
<p>&ldquo;यच्चिकेत सत्यमित् तन्न मोघं वसुस्पार्हमुत जेतोत दाता । विश्वं सत्यं मघवाना युवोरिदापश्चन प्रमिनन्ति व्रतं वाम् ॥'</p>
<p>&ldquo;प्र घान्वस्य महतो महानि सत्या सत्यस्य करणानि वोचम्'</p>
<p>&ldquo;अनाद्यनन्तं जगदेतदीदृक् प्रवर्तते नात्र विचार्यमस्ति । न चान्यथा क्वापि च कस्य चेदमभूत् पुरा नापि तथाभविष्यत् ॥ '</p>
<p>&ldquo;असत्यमाहुर्जगदेतदज्ञः शक्तिं हरेर्ये न विदुः परां हि । यः सत्यरूपं जगदेतदीदृक् सृष्ट्वा त्वभूत् सत्यकर्मा महात्मा ॥'</p>
<p>असत्यमप्रतिष्ठं ते जगदाहुरनीश्वरम् । अपरस्परसम्भूतं किमन्यत् कामहैतुकम् ॥</p>
<p>एतां दृष्टिमवष्टभ्य नष्टात्मानोल्पबुद्धयः । प्रभवन्त्युग्रकर्माणः क्षयाय जगतोहिताः ॥ इत्यादेश्च ।</p>
<p>अनित्यत्वविकारित्वपारतन्त्र्यादिरूपतः । स्वप्नादिसाम्यं जगतो न तु बोधनिवर्त्यता ॥</p>
<p>सर्वज्ञस्य यतो विष्णोः सर्वदैतत् प्रतीयते । बोधामहं ततो नैतत् किन्त्वाज्ञावशमस्य हि ॥&rdquo; इति परमोपनिषदि ।</p>
<p>प्रज्ञाविनिर्मितं यस्मादतो मायामयं जगत् । अनेनानुगतं यस्मादनृतं तेन कथ्यते ॥</p>
<p>बोदानिवर्त्यमपि तु नित्यमेव प्रवाहतः । अ इत्युक्तः परो देवस्तेन सत्यमिदं जगत् ॥</p>
<p>तदधीनस्वरूपत्वादसत्यं तेन कथ्यते । सत्यस्य सत्यं स विभुरिन्द्रचापस्य सूर्यवत् ॥&rdquo; इति च ।</p>
<p>तस्योपनिषत् सत्यस्य सत्यमिति प्राणा वै सत्यं तेषामेष सत्यम् ।&rdquo; इति च ।</p>
<p>महामायेत्यविद्येति नियतिर्मोहिनीति च । प्रकृतिर्वासनेत्येवं तवेच्छानन्त कथ्यते ॥</p>
<p>प्रकृतिः प्रकृष्टकरणाद् वासना वासयेद् यतः । अ इत्युक्तो हरिस्तस्य विद्याविद्येति सञ्ज्ञिता ॥</p>
<p>मायेत्युक्त्वा प्रकृष्टत्वात् प्रकृष्टं हि मयाभिधम् । विष्णोः प्रज्ञप्तिरेवेका शब्दैरेतैरुदीर्यते ॥</p>
<p>प्रज्ञप्तिरूपो हि हरिः सा च स्वानन्दलक्षणा ॥&rdquo; इति च ।</p>
<p>सर्वे वेदा हरेर्भेदं सर्वस्माज्ज्ञापयन्ति हि । भेदः स्वातन्त्र्यसार्वज्ञ्यसर्वैश्वर्यादिकश्च सः ॥</p>
<p>स्वरूपमेव भेदोयं व्यावृत्तिश्च स्वरूपता । सर्वव्यावृत्तये यस्मात् स्वशब्दोयं प्रयुज्यते ॥</p>
<p>सर्वव्यावृत्ततामेव नेति नेत्यादिका श्रुतिः । विष्णोरतो वदेदन्या अपि सर्वा न संशयः ॥&rdquo; इति च नारायणश्रुतिः ।</p>
<p>&ldquo;अहं ब्रह्मास्मि&rsquo; &ldquo;तद्योहं सोसौ योसौ सोहम्&rsquo; &ldquo;योसावादित्ये पुरुषः सोहमस्मि स एवाहमस्मि&rsquo; इत्यादौ तु अन्तर्याम्यपेक्षया ।</p>
<p>&ldquo;स यश्चायं पुरुषे यश्चासावादित्ये स एकः&rsquo; &ldquo;अः इति ब्रह्म तत्रागतमहमिति तस्योपनिषदहमिति'</p>
<p>अहंनामा हरिर्नित्यमहेयत्वात् प्रकीर्तितः । त्वं चासौ प्रतियोगित्वात् परोक्षत्वात् स इत्यपि ॥</p>
<p>सर्वान्तर्यामिणि हरावस्मच्छब्दविभक्तयः । युष्मच्छब्दगताश्चैव सर्वास्तच्छब्दगा अपि ॥</p>
<p>सर्वशब्दगताश्चैव वचनान्यखिलान्यपि । स्वतन्त्रत्वात् प्रवर्तन्ते व्यावृत्तेप्यखिलात् सदा ॥</p>
<p>तत्सम्बन्धात्तु जीवेषु तत्सम्बन्धादचित्स्वपि । वर्तन्त उपचारेण तिङ्पदान्यखिलान्यपि ॥</p>
<p>तस्मात् सर्वगतो विष्णुरेको भिच्च ततो बहुः ॥&rdquo; इति नारायणश्रुतिः ।</p>
<p>सर्वभूतेषु येनैकं भावमव्ययमीक्षते । अविभक्तं विभक्तेषु तज्ज्ञानं विद्धि सात्त्विकम् ॥&rdquo; इति भगवद्वचनम् ।</p>
<p>न चासत्यो भेदः ।</p>
<p>सत्यमेनमनु विश्वे मदन्ति रातिं देवस्य गृणतो मघोनः ॥</p>
<p>सत्यः सोस्य महिमा गृणे शवो यज्ञेषु विप्रराज्ये ॥</p>
<p>सत्य आत्मा सत्यो जीवः सत्यं भिदा सत्यं भिदा सत्यं भिदा । मैवारुवण्यो मैवारुवण्यो मैवारुवण्यः ।</p>
<p>आत्मा हि परमस्वतन्त्रः सर्ववित् सर्वशक्तिः परमसुखः परमो जीवस्तु तद्वशोल्पज्ञोल्पशक्तिर् आर्तो अल्पकः&rsquo; इत्यादिश्रुतिभ्यः ।</p>
<p>न चावान्तरसत्यत्वमिदम् ।</p>
<p>यो वेद निहितं गुहायां परमे व्योमन् । सोश्नुुते सर्वान् कामान् सह ब्रह्मणा विपश्चिता ॥</p>
<p>&ldquo;एतमानन्दमयामात्मानमुपसङ्क्रम्य इमान् लोकान् कामान्नी कामरूप्यनुसञ्चरन् । एतत् सामगायन्नास्ते ।'</p>
<p>ऋचां त्वः पोषमास्ते पुपुष्मान् गायत्रं त्वो गायति शक्वरीषु । ब्रह्मा त्वो वदति जातविद्यां यज्ञस्य मात्रां वि मिमीत उत्वः ॥</p>
<p>परं ज्योतिरूपसम्पद्य स्वेन रूपेणाभिनिष्पद्यते ।&rsquo; &ldquo;स तत्र पर्येति जक्षन् क्रीडन् रममाणः स्त्रीभिर्वा यानैर्वा ज्ञातिभिर्वाज्ञातिभिर्वा&rsquo; &ldquo;यत्र त्वस्य सर्वमात्मैवाभूत् तत् केन कं पश्येत् तत् केन कं जिघ्रेत् तत् केन कं विजानीयाद् येनेदं सर्वं विजानाति तं च केन विजानीयाद् विज्ञातारमरे केन विजानीयात् &rsquo; &ldquo;यथोदकं शुद्धे शुद्धमासिक्तं तादृगेव भवति&rsquo; &ldquo;तदा विद्वान् पुण्यपापे विधूय निरञ्जनः परमं साम्यमुपैति&rsquo; &ldquo;अमृतस्यैष सेतुः'</p>
<p>अक्षण्वन्तः कर्णवन्तः सखायो मनोजवेष्वसमा बभूवुः । आदध्नास उपकक्षास उ त्वे हृदा इव स्नात्वा उ त्वे ददृश्रे ॥</p>
<p>ईशमाश्रित्य तिष्ठन्ति मुक्ताः संसारसागरात् । यथेष्टभोगभोक्तारो ब्रह्मान्ता उत्तरोत्तरम् ॥ इत्यादि मोक्षानन्तरं भेदश्रुतिभ्यः ॥</p>
<p>इदं ज्ञानमुपाश्रित्य मम साधर्म्यमागताः । सर्गेपि नोपजायन्ते प्रलये न व्यथन्ति च ॥&rdquo; इति भगवद्वचनम् ।</p>
<p>&ldquo;जगद्य्वापारवर्जम्&rsquo; &ldquo;प्रकरणादसन्निहितत्वाच्च&rsquo; इति । अविनाशी वारेयमात्मानुच्छित्तिधर्मेति तद्धर्माणामप्यनुच्छित्तेः प्रस्तुतत्वात् । अत्रैव मा भगवान् मोहान्तमापिबन्न प्रेत्य सञ्ज्ञास्तीति सञ्ज्ञानाशस्य दोषत्वेवोक्तत्वात् ।</p>
<p>यत्र त्वस्य सर्वमात्मैवाभूत् तत् केन कं पश्येद् इति ह्याक्षेप एव । न हि भोगाभावो विज्ञातारमरे केन विजानीयादिति विज्ञातुरविज्ञानं चापेक्षितम् ।</p>
<p>अहमित्येव यो वेद्यः स जीव इति कीर्तितः । स दुःखी स सुखी चैव स पात्रं बन्धमोक्षयोः ॥&rdquo; इति च परमश्रुतिः ।</p>
<p>मग्नस्य हि परेज्ञाने किं न दुःखतरं भवेत् ।&rdquo; इति मोक्षधर्मे ।</p>
<p>न तु तद् द्वितीयमस्ति इति च । यत्तद् ब्रह्म द्वैतत्वेन न पश्यति तदेव द्वितीयं नेत्याह । यत्ततोन्यद् विभक्तत्वेनैव पश्येद् इति वाक्यशेषात् । न हि द्रष्टुर्दृष्टेर् विपरलिोपो विद्यते इति हेतोश्च ।</p>
<p>&ldquo;कर्माणि विज्ञानमयश्च आत्मा परेव्यये सर्व एकीभवन्ति&rsquo; इत्यत्रापि एकीभावो मत्यैक्यं क्षीराब्ध्यादिस्थिततद्रूपापेक्षया स्थानैक्यं वा ।</p>
<p>कामेन मे काम आगात् हृदयात् हृदयं मृत्योः । यदमीषामदः प्रियस् तदैतूप मामभि ॥</p>
<p>ब्रह्ममत्यनुकूला मे मतिर्मुक्तौ भविष्यति । अतः प्रायोनुकूलत्वमिदानीमपि मे स्थितम् ॥</p>
<p>&ldquo;येनाक्रमन्ति ऋषयो ह्याप्तकामा यत्र तत् सत्यस्य परमं निधानम् &rsquo; &ldquo;एतमानन्दमयमात्मानमुपसङ्क्रामति&rsquo; इत्यादिश्रुतिभ्यः ।</p>
<p>स्वरूपैक्यभिप्राये &ldquo;कर्माणि विज्ञानमयश्च&rsquo; इति न युज्यते । न हि तत्पक्षेपि कर्मणां ब्रह्मैक्यं मुक्तावस्ति । निवृत्त्यभिप्राये पञ्चदशकलानामपि समत्वात् &ldquo;गताः कलाः पञ्चदश प्रतिष्ठा देवाश्च सर्वे प्रतिदेवतासु&rsquo; इत्यन्यासां कलानां गमनमुक्त्वा कर्मणा विज्ञानात्मनश्चैकीभावकथनं व्यर्थं स्यात् । विशेषाभावात् । न च ज्ञाननिवृत्तस्य रजतस्य शुक्त्या एकीभावव्यवहारोस्ति । &ldquo;परेव्यये&rsquo; इत्यधिकरणत्वकथनं च भेदज्ञापकम् । अन्यथा पर एव भवन्तीति निर्देशः स्यात् ।</p>
<p>जीवस्य परमैक्यं तु बुद्धिसारूप्यमेव तु । एकस्थाननिवसो वा व्यक्तिस्थानमपेक्ष्य सः ॥</p>
<p>न स्वरूपैकता तस्य मुक्तस्यापि विरूपतः । स्वातन्त्र्यपूर्णतेल्पत्वपारतन्त्र्ये विरूपता ॥&rdquo; इति परमश्रुतिः ।</p>
<p>&ldquo;ब्रह्म वेद ब्रह्मैव भवति&rsquo; इत्यादि च &ldquo;सम्पूज्य ब्राह्मणं भक्त्या शूद्रोपि ब्राह्मणो भवेत्&rsquo; बृंहितो भवतीत्यर्थः । न हि ब्राह्मणपूजकः स एव ब्राह्मणो भवति ।</p>
<p>ब्रह्माणि जीवा सर्वेपि परब्रह्माणि मुक्तिगाः । प्रकृतिः परमं ब्रह्म परमं महदच्युतः ॥</p>
<p>तस्मान्न मुक्ता न च सा न क्वचिद् विष्णुवैभवम् । आप्नुवन्ति स एवैकः स्वतन्त्रः पूर्णसद्गुणः ॥&rdquo; इति परमश्रुतिः ।</p>
<p>परो मात्रया तन्वा वृधान न ते महित्वमन्वश्नुवन्ति ।</p>
<p>ब्रह्मेशानादिभिर्देवैर्यत्प्राप्तुं नैव शक्यते । तद्यत् स्वभावः कैवल्यं स भवान् केवलो हरे ॥&rdquo; इति च ।</p>
<p>यथापियन्ति तेजांसि महातेजसि भास्करे । पृथक् पृथक् स्थितान्यह्नि स्वरूपैरपि सर्वशः ॥</p>
<p>परे ब्रह्मणि जीवाख्यब्रह्माण्यप्यपियन्ति हि । मुक्तौ पृथक् स्थितान्येव तदन्येषामदर्शनम् ॥</p>
<p>अप्ययोयं समुद्दिष्टो न स्वरूपैकता क्वचित् ॥&rdquo; इति नारायणश्रुतौ ।</p>
<p>अतः सर्वागमविरुद्धमेव जीवपरमैक्यम् । तथैव युक्तिविरुद्धं च ।</p>
<p>न तावदेकजीववादो युज्यते । एकाज्ञानपरिकल्पितत्वे च सर्वस्य सर्वमिदं परिकल्पितमिति जानतः पुनः शिष्यादिबोधनं न युज्यते । न हि स्वप्नोयमिति निश्चित्य स्वाप्नपुत्रदायार्थं यतते । स्वप्ने तु स्वप्नत्वाज्ञानादेव यतते । न च बहूनां दृश्यमानत्वादस्याज्ञानपरिकल्पितमिदमिति निश्चयो युज्यते । स्वप्ने तु प्रबोधानन्तरमेकस्यावशिष्टत्वान् निश्चयः । न चात्र तथास्ति । तस्य तस्य तथेति प्रतिपत्तव्यमित्यङ्गीकारे वस्तुनि विकल्पासम्भवादकल्पितमित्येव स्यात् । न च तथा प्रतिपत्तव्यमित्यत्र प्रमाणमस्ति । शिष्याज्ञानपरिकल्पितमित्यङ्गीकारे तस्यैवाचार्यभावे स्वयमेव कल्पितो भवतीति सम्यग् ग्रन्थाधिगमस्यानर्थहेतुत्वं स्यात् । न च कस्यचिन्मुक्तिः । ग्रन्थाधिगमे तस्यैव स्वशिष्याज्ञानपरिकल्पितत्वप्राप्तेः । स चैकजीवो यदि भेदवादी तस्य तत्रैव दार्ढ्यान्न कदाचिद् भेदनिवृत्तिरिति न कस्यापि मुक्तिः स्यात् । तेन यथा कल्पितं तथैव भवतीति तेन एकजीववादिनां नित्यनिरयकल्पने स एव स्यात् । न च एकजीवाज्ञानपरिकल्पितं समस्तमित्यत्र किञ्चिन्मानमस्ति ।</p>
<p>प्रपञ्चो यदि विद्येत निवर्तेत न संशयः । मायामात्रमिदं द्वैतमद्वैतं परमार्थतः ॥</p>
<p>इत्यस्य च अयमर्थः-&rdquo; प्रपञ्चो यदि विद्येत भवेत उत्पद्येत तर्हि निवर्तेत न च निवर्तते तस्मादनादिरेवायम् ।</p>
<p>प्रकृष्टः पञ्चविधो भेदः प्रपञ्चः । न चाविद्यमानोयं मायामात्रत्वात् । मायेति भगवत्प्रज्ञा सैव मानत्राणकर्त्री यस्य तन्मायामात्रम् । परमेश्वरेण ज्ञातत्वाद् रक्षितत्वाच्च न द्वैतं भ्रान्तिकल्पितमित्यर्थः । न हीश्वरस्य भ्रान्तिः । तर्हि &ldquo;अद्वैतः सर्वभावानाम्&rsquo; इति व्यपदेशः कथमित्यत आह-&rdquo; अद्वैतं परमार्थत इति ॥ परमार्थापेक्षया हि अद्वैतत्वम् । सर्वस्मादुत्तमो ऽर्थः स एक एवेत्यर्थः । अन्यथा अद्वैतः सर्वभावानामिति व्यर्थं स्यात् । सर्वभावानां मध्ये तस्य एकस्याद्वैतत्वमित्युक्ते समाधिकराहित्यमेवोक्तं स्यात् । अन्येषां सर्वभावानां च समाधिकभावः । विकल्पो विनिवर्तेत कल्पितो यदि केनचिद् इति वाक्यशेषाच्च न कल्पितत्वमस्येति ज्ञायते । निवर्तते इत्यङ्गीकारे निवर्तेत विद्येतेति च प्रसङ्गरूपेण कथनं यदिशब्दो च न युज्यते । विद्येतेत्यस्य च उत्पत्त्यर्थानङ्गीकारे यद्यदस्ति तत्तन्निवर्तते इति व्याप्त्यभावान् निवर्तेत इति न युज्यते । अतः प्रपञ्चस्य अनादिनित्यत्वपरमिदं वाक्यम् । अत उपदेशादयं वादोज्ञाते द्वैतं न विद्यते इत्याह । अज्ञात एव द्वैतं न विद्यते । अज्ञानिनां पक्ष एव द्वैतं न विद्यत इत्यर्थः ।</p>
<p>जीवेश्वभिदाचैव जडेश्वरभिदा तथा । जीवभेदो मिथश्चैव जडजीवभिदा तथा ॥</p>
<p>मिथश्च जडभेदोयं प्रपञ्चो भेदपञ्चकः । सोयं सत्यो ह्यनादिश्च सादिश्चेन्नाशमाप्नुयात् ॥</p>
<p>न च नाशं प्रयात्येष न चासौ भ्रान्तिकल्पिता । कल्पिताश्चेन्निवर्तेत न चासौ विनिवर्तते ॥</p>
<p>द्वैतं न विद्यत इति तस्मादज्ञानिनां मतम् । मतं हि ज्ञानिनामेतन्मितं तरातं च विष्णुना ॥</p>
<p>तस्मात् सत्यमिति प्रोक्तं परमो हरिरेव तु ॥&rdquo; इति परमश्रुतिः ।</p>
<p>मैत्रेयीशाखायां च । &lsquo;अथ ज्ञानोपसर्गाः&rsquo; &ldquo;इत्युक्त्वा अथ&rsquo; ये चान्ये मिथ्यातर्कैदृष्टान्तैः कुहकेन्द्रजालैर्वैदिकेषु परिस्थातुमिच्छन्ति तैः सह न संवसेत् प्राकाश्या ह्येते तस्करा अस्वर्ग्या इति ह्याह ।</p>
<p>नैरात्म्यवादकुहकैर्मिथ्यादृष्टान्तहेतुभिः । भ्राम्यन् लोको न जानाति वेदविद्यान्तरं तु यत् ॥&rdquo; इति ।</p>
<p>आत्मसम्बन्धि किमपि नास्तीति वादो नैरात्म्यवादः ।</p>
<p>भ्रान्तिकल्पितत्वे च जगतः सत्यं जगद्द्वयमपेक्षितम् । न हि सत्यशुक्तेः सत्यरजतस्य तयोः सादृश्यस्य चाभावे भ्रान्तिर्भवति । स्वप्नेपि वासनारूपं सत्यमेव जगन्मनसि स्थितं बहिष्टत्वेन दृश्यते । देहात्मनोरपि एकदेशस्यत्वादि सादृश्यमस्त्येव । शङ्खः पीतः नभो नीलमित्यादिष्वपि पीतादयोन्यत्र विद्यन्त एव । सादृश्यं च द्रव्यत्वादिकं किञ्चित् शङ्खादीनां चास्त्येव । अतो न कुत्रापि सदृशसत्यवस्तुद्वयं विना भ्रमः । न चात्मन्यनात्मभ्रमः क्वापि दृष्टः । न हि कश्चिद् अहमहं न भवामीति भ्रान्तो दृश्यते । आत्मन्यनात्मभ्रम एवायं प्रपञ्च इति तैरुच्यते । तं विनैव अनात्मन्यात्मभ्रमकल्पनेनात्मनः सत्यत्वं स्यात् । तदा चाद्वितीयत्वकल्पने अनात्मैवस्ति नात्मेति भवति । आत्माज्ञानात्मकत्वे च जगत आत्मनो भिन्नत्वेन न दृश्येत । न हि शुक्तेर्भेेदेन रजतं दृश्यते भ्रान्तौ । न चैकमेव युगपद् बहुधा दृश्यते भ्रान्तौ । न चात्मनि भेदभ्रमः क्वपि दृष्टः । न च कुत्रापि मिथ्योपाधिकृतो भेदो दृष्टः । न च ज्ञानाज्ञानयोरपि मिथ्याकल्पितत्वं दृष्टम् । तद्विषयस्यैवन्यथात्वं भ्रान्तौ । एवमाद्यनन्तयुक्तिविरुद्धोयं पक्षः । सत्यबहुत्वं स्यादित्येवोपरम्यते । न च सत्यत्वाङ्गीकारे कश्चिद् दोषः । बहुजीवादिपक्षेपि भेदस्य मिथ्यात्वाङ्गीकारे एते दोषा भवन्त्येव । मिथ्योपाधिकृतं हि तेषामपि बहुत्वम् । न च मिथ्योपाधिकृतो भेदः क्वपि दृष्टः । आत्मनि अनात्मकल्पनारूप्तवान् मिथ्याोपाधिरेव न युज्यते । मायामयीसृष्टिरपि तत्सदृशस्यान्यस्य विद्यमानत्व एव दृष्टा । द्रव्यत्वादिसादृश्ययुक्तं किञ्चिदधिष्ठानमाश्रित्यैव च ।</p>
<p>अधिष्टानं च सदृशं सत्यवस्तुद्वयं विना । न भ्रान्तिर्भवति क्वपि स्वप्नमायादिकेष्वपि ॥</p>
<p>मानस्यां वासनया तु बहिर्वस्तुत्वकल्पनम् । स्वाप्नो भ्रमश्च मायायां कर्तृदेहादिवस्तुषु ॥</p>
<p>चतुरङ्गबलत्वादिकल्पनं भ्रम इष्यते । न भ्रान्तिकल्पितं विश्वमतो विष्णुबलाश्रितम् ॥&rdquo; इति ब्रह्मवैवर्ते ।</p>
<p>न च मायाविना माया दृश्यते विश्वमीश्वरः । सदा पश्यति तेनेदं न मायेत्यवधार्यताम् ॥&rdquo; इति च ।</p>
<p>अपरोक्षदृशो मिथ्यादर्शनं न क्वचिद् भवेत् । सर्वापरोक्षविद्विष्णुर् विश्वदृक् तन्न तन्मृषा ॥&rdquo; इति च ।</p>
<p>यदे चैकमेव ब्रह्मोपाधिभेदात् संसरति मुच्यते च तदा संसारिणां सर्वदा विद्यमानत्वात् सर्वदा संसार्येव ब्रह्म । अतस्तद्भावोपि न मुक्तिः सर्वदोपाधिसम्बद्धत्वात् तस्य । न च शुद्धस्य नोपाधिसम्बन्ध इति वाच्यम् । उपाधिसम्बद्धस्योपाधिसम्बन्धकल्पने अनवस्थाप्रसङ्गात् । न च तेनैव सम्बन्धेन सम्बद्धस्य । आत्माश्रयत्वप्रसङ्गात् ।</p>
<p>इतश्च मिथ्योपाधिर् न युज्यते । अज्ञानसिद्धौ मिथ्योपाधिसिद्धिः । अज्ञानं विना मिथ्यात्वासिद्धेः । न च मिथ्योपाधिं विनाज्ञानसिद्धिः । मिथ्योपाधिभिन्नस्यैव अज्ञत्वात् । शुद्धस्यैवाज्ञत्वे मुक्तस्याप्यज्ञत्वप्रसक्तेः । स्वाभाविकत्वात् सत्यत्वात् सद्वितीयत्वप्रसक्तेश्च । स्वाभाविकस्य चानिवृत्त्यङ्गीकारादनिवृत्तिप्रसक्तेश्च । सत्यस्यानिवृत्तिरिति तत्पक्षः । अतश्चान्योन्याश्रयता । अज्ञानसिद्धौ मिथ्योपाधिसिद्धिर् मिथ्योपाधिसिद्धौ जीवसिद्धिर् जीवसिद्धौ तदाश्रयाज्ञानसिद्धिरिति चक्रकं वा । न च शुद्धमेव भ्रान्त्या अज्ञमिति युक्तम् । अज्ञानसिद्धौ भ्रमसिद्धिस् तत्सिद्धौ अज्ञानसिद्धिर् इत्यन्योन्याश्रयत्वम् ।</p>
<p>अनागता अतीताश्च यावन्तः सहिताः क्षणाः । अतीतानागताश्चैव यावन्तः परमाणवः ॥</p>
<p>ततोप्यनन्तगुणिता जीवानां राशयः पृथक् ॥&rdquo; इति वत्सश्रुतेर् न संसारिणां परिसमाप्तिरस्मत्पक्षे ।</p>
<p>परमाणुप्रदेशेपि ह्यनन्ताः प्राणिराशयः । सूक्ष्मत्वादीशशक्त्यैव स्थूला अपि हि संस्थिताः ॥</p>
<p>सहस्रयोजनसभां प्रभावाद्विश्वकर्मणः । अनन्ता राशयोनन्ताः प्रजानामधिसंस्थिताः ॥&rdquo; इति स्कान्दे ।</p>
<p>न च मिथ्यावस्तुनो दुर्घटत्वमेव भूषणम् । दृष्टस्य वस्तुनो मिथ्यात्वकल्पनस्य दृष्टिमकाशाद् बलवत् प्रमाणयुक्त्यपेक्षत्वात् । तदभावे सत्यत्वं दृष्ट्यैव सिद्ध्यति । न ह्यन्नादिकं भोग्यं दृष्ट्वा भोक्तुं सत्यत्वे प्रमाणान्तरमपेक्षते । किन्तु नेदमन्नमिति केनचिदुक्ते कथमिदमन्नत्वेन दृश्यमानमन्नं न भवतीति प्रमाणान्तरमपेक्षते । न च प्रत्यक्षदृष्टस्य ततो बलवत्प्रत्यक्षमागमं विनानुमानादिनैव बाधो दृष्टः । दूरस्थवृक्षह्रस्वत्वादौ प्रत्यक्षापटुत्वस्यैव निश्चितत्वाद् युक्त्या तत्र दीर्घत्वनिश्चयः । प्रत्यक्षस्य हि दूरे मन्दग्राहित्वं परिमाणादावन्यथात्वं च ततो बलवत्प्रत्यक्षेणैव निश्चितम् । न च जगत्प्रत्यक्षस्य मिथ्यात्वेन केनापि प्रमाणेन निश्चितम् । विशेषतश्च ज्ञानाज्ञानसुखदुःखात्मभेदादिविषयस्यानुभवस्य न मिथ्यात्वं दृष्टम् । अतश्च संसारस्य सत्यत्वात् सत्यस्य चानिवृत्त्यङ्गीकारान्न मोक्षः स्यात् । अनुभवसिद्धस्य बलवदनुभवं विना युक्तित एव मिथ्यात्वङ्गीकारे आत्मनोपि मिथ्यात्वं स्यात् । युक्तिश्च सर्वस्यान्यस्य मिथ्यात्वाङ्गीकारात् । द्विधाकल्पने कल्पनागौरवमिति । आत्माधिष्ठानस्य भ्रमस्यैवासिद्धेस् तस्याधिष्ठानत्वमपि न युज्यते । दुर्घटत्वस्य च भूषणत्वे दुर्घटमप्यात्ममिथ्यात्वं स्यादेव । प्रतीतेरप्यविद्याकार्यत्वाङ्गीकारात् । तस्याश्च दुर्घटत्वस्य भूषणत्वात् सत्यस्य च युक्त्यपेक्षत्वाद् घटादीनां द्रष्टृत्वमात्मनो जडत्वं द्रष्टुरभावेपि च प्रतीतिरधिष्ठानं विनैव भ्रम इत्यादि विरुद्धं सर्वमपि स्यात् । उपाधिभेदाङ्गीकारे हस्तपादाद्युपाधिभेदेफ तद्गतसुखदुःखादिभोक्तुर्यथा भेदो न प्रतीयते एवमेव शरीरादिभेदेपि भोक्तुर्भेदो न दृश्यते । सर्वदेहगतसुखदुःखादिकमेकेनैव भुज्येत । यथा च एकाङ्गुल्याद्यपगमेपि न मुक्तिः । एवमेकोपाध्यपगमेपि तस्यैवानन्तोपाधिसम्बद्धत्वान्न मुक्तिः स्यात् ।</p>
<p>उद्यतायुधदोर्दण्डाः पतितास्वशिरोक्षिभिः । पश्यन्तः पातयन्ति स्म कबन्धा अप्यरीन् युधि ॥</p>
<p>इति भारतवचनान्न विश्लेषाद्विशेषः ।</p>
<p>किञ्चोपाधिरात्मन एकदेशं ग्रसति उत सर्वमात्मानम् । एकदेशाङ्गीकारे सावयवत्वात् । सावयवस्य चानित्यत्वं तैरङ्गीकृतम् । सर्वग्रसे च नोपाधिर् भेदकः स्यात् । उपाधिकृतांशकल्पने तदुपाधिकृतत्वे आत्माश्रयत्वम् । उपाध्यन्तरकल्पने अनवस्था । न चेश्वरस्य सर्वगतत्वादौपाधिकभेदो ब्रह्मणा भवति । न हि देशतः कालतश्चापरिच्छिन्नयोरौपाधिकभेदो दृष्टः । सर्वोपाधिगत्वाच्च एकस्यैश्वरस्य भेदस्य मिथ्यात्वाच्च हस्तपादादिभेदेपि भोक्तुरेकत्ववत् सर्वसुखदुःथादिभोक्तृत्वमीश्वरस्यैव स्यात् । देशतः कालतश्चापरिच्छिन्नयोरौपाधिकभेदाभावादेव दुःखिनोन्यत् शुद्धं ब्रह्म न सिद्ध्यति । अतः स्वाभाविकः संसार इति अनिवृत्तिरेव स्यात् । किञ्च विशिष्टस्य शुद्धस्य वा संसारः । शुद्धस्य संसार इत्युक्ते स्वाव्याहतिः । विशिष्टस्येत्युक्ते विशिष्टोन्यः स एव वा । स एव चेदुक्तो दोषः । अन्यश्चेन्नित्यो अनित्यो वा । अनित्यश्चेन्नाश एव तस्य न मोक्षः । नित्यत्वे च भेदस्य सत्यत्वं मोक्षेपि तस्य भावात् । स्वरूपमात्रस्याभेद उपाधिभिन्न एवेत्यङ्गीकारे स्वरूपमेव उपाधिसम्बद्धमिति न तस्य शुद्धत्वम् । अशुद्धस्वभावस्य न कदाचित् शुद्धत्वमिति च तत्पक्षः । उपाधिमिथ्यात्वाङ्गीकारे च अन्योन्याश्रयत्वादयो दोषा उक्ताः । न चानादिकर्मभेदाद् भेदः । औपाधिकभेदसिद्धौ कर्मभेदसिद्धिस् तत्सिद्धौ च तत्सिद्धिरित्यन्योन्याश्रयत्वात् । अतो अनन्तदोषदुष्टत्वाद् ग्रन्थबहुत्वं स्यादित्येवोपरम्यते । अतः सर्वप्रमाणविरुद्धत्वान्नाभेदे श्रुतितात्पर्यम् । सर्वशब्दावाच्यस्य लक्षणापि न दृष्टेति न तस्य शास्त्रगम्यत्वम् । अतोवाच्यत्वादज्ञेयत्वात् शून्यमेव तदिति प्राप्तम् । न च स्वेनापि ज्ञेयत्वं तैरुच्यते । कर्तृकर्मविरोध इति हि ते वदन्ति । न च स्वरूपमन्यद्वा ज्ञेयं ज्ञातारं च विना ज्ञानं दृष्टम् । अतो ज्ञातृज्ञेयाभावाज् ज्ञानस्यापि शून्यतैव । अतः शून्यवादान्न कश्चिद् विशेषः । न च ज्ञातृज्ञेयरहितं ज्ञानं क्वापि दृष्टम् । अप्राप्ताच्चेश्वरभेदस्य नाभेदे श्रुतितात्पर्यं युज्यते ।</p>
<p>सर्वोत्तमं सर्वदोषव्यपेतं गुणैरशेषैः पूर्णमन्यं समस्तात् ।</p>
<p>वैलक्षण्याज्ज्ञापयितुं प्रवृत्ताः सर्वे वेदा मुख्यतो नैव चान्यत् ॥&rdquo; इति महोपनिषदि ।</p>
<p>अतः सर्वागमैरेव सर्वस्माद् भिन्नत्वेन सर्वस्माद् विशिष्टत्वेन च विज्ञेयो भगवान् नारायण इति सिद्धम् ॥</p>
<p>इति श्रीमदानन्दतीर्थभगवत्पादाचार्यविरचितः श्रीमद्विष्णुतत्त्वविनिर्णयः प्रथमः परिच्छेदः ॥</p>

  </div>
</article>


        

        



    <aside class="card border noPrint" id="section-tree-item-tattvam_madhvaH_10-prakaraNAni_08-viShNu-tattva-nirNayaH_01_mUla_01_prathamaH_parichChedaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/mAdhvam/tattvam/madhvaH/10-prakaraNAni/08-viShNu-tattva-nirNayaH/01_mUla/01_prathamaH_parichChedaH/">०१ प्रथमः परिच्छेदः </a>
            <a data-toggle="collapse" href="#section-tree-item-body-tattvam_madhvaH_10-prakaraNAni_08-viShNu-tattva-nirNayaH_01_mUla_01_prathamaH_parichChedaH_md" role="button" aria-expanded="false" aria-controls="section-tree-item-body-tattvam_madhvaH_10-prakaraNAni_08-viShNu-tattva-nirNayaH_01_mUla_01_prathamaH_parichChedaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-tattvam_madhvaH_10-prakaraNAni_08-viShNu-tattva-nirNayaH_01_mUla_01_prathamaH_parichChedaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१ प्रथमः परिच्छेदः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/mAdhvam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/mAdhvam/actions/workflows/build.yml"><img src="https://github.com/vishvAsa/mAdhvam/actions/workflows/build.yml/badge.svg"> Built </a> on 2025 Aug 25 05:45:29 UTC. (<a href="http://google.com/search?q=05%3a45%3a29%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
