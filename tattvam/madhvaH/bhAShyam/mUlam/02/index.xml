<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०२ on माध्व-मते विश्वासटिप्पन्यः</title>
    <link>https://vishvAsa.github.io/mAdhvam/tattvam/madhvaH/bhAShyam/mUlam/02/</link>
    <description>Recent content in &#43;०२ on माध्व-मते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mAdhvam/tattvam/madhvaH/bhAShyam/mUlam/02/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/mAdhvam/tattvam/madhvaH/bhAShyam/mUlam/02/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/bhAShyam/mUlam/02/01/</guid>
      <description>&lt;p&gt;१&#xA;उक्तेर्थेविरोधं दर्शयत्यनेनाध्यायेन । प्रथमपादे युक्त्यविरोधम् । प्रथमतः स्मृत्यविरोधं दर्शयति-&lt;br&gt;&#xA;ॐ स्मृत्यनवशदोषप्रसङ्ग इति चेन्नान्यस्मृत्यनवकाशदोषप्रसङ्गात् ॐ ॥1॥&lt;br&gt;&#xA;सर्वज्ञा हि रुद्रादयः । अतस्तेषां वचनविरोधेप्रामाण्यमेव स्यादिति चेन्न । अन्यस्मृतीनां विष्ण्वादिभिर्नितरां सर्वज्ञैरेव कृतत्वाच्छ्रुतेराधिक्यं&lt;br&gt;&#xA;सिद्ध्यति ॥1॥&lt;br&gt;&#xA;ॐ इतरेषां चानुपलब्धेः ॐ ॥2॥&lt;br&gt;&#xA;इतरेषां तासु स्मृतिषूक्तानां फलादीनां प्रत्यक्षतोनुपलब्धेरप्रामाण्यं तासां युक्तम् । चशब्देन भागोपलब्धिरङ्गीकृता ॥2॥&lt;br&gt;&#xA;ॐ एतेन योगः प्रत्युक्तः ॐ ॥3॥&lt;br&gt;&#xA;योगफलं प्रत्यक्षोपलभ्यमिति न मन्तव्यम् । उक्ताभ्यासे तत्काल एव फलादृष्टेः ॥3॥&lt;br&gt;&#xA;॥ इति स्मृत्यधिकरणम् ॥&lt;br&gt;&#xA;ॐ न वलिक्षत्वादस्य तथात्वं च शब्दात् ॐ ॥4॥&lt;br&gt;&#xA;नैवं श्रुतेस्तदनुसारिस्मृतेश्च तदुक्तानुपलब्धेरप्रामाण्यम् । वलिक्षणत्वात् नित्यत्वात् तदनुसारित्वाच्च । न हि नित्ये दोषाः कल्प्याः । स्वतश्च&lt;br&gt;&#xA;प्रामाण्यम् । अन्यथानवस्थितेः । ‘न चक्षुः श्रोत्रं न तर्को न स्मृतिर्वेदा ह्येवैनं वेदयन्ति&amp;rsquo; इति भाल्लवेयश्रुतेश्च । नित्यत्वं च शब्दादेव प्रतीयते&lt;br&gt;&#xA;‘वाचा विरूपया नित्यया&amp;rsquo; इत्यादेः । ‘अनादिनिधना नित्या&amp;rsquo; इति च स्मृतिः ॥4॥&lt;br&gt;&#xA;ॐ दृश्यते तु ॐ ॥5॥&lt;br&gt;&#xA;अधिकारिणां फलम् । भविष्यत्पुराणे च-&lt;br&gt;&#xA;ऋग्यजुःसामाथर्वाख्या मूलरामायणं तथा । भारतं पञ्चरात्रं च वेदा इत्येव शब्दिताः ॥&lt;br&gt;&#xA;पुराणानि च यानीह वैष्णवानि विदो विदुः । स्वतःप्रामाण्यमेतेषां नात्र किञ्चिद्विचार्यते ॥&lt;br&gt;&#xA;यत्तेषूक्तं न दृश्येत पूर्वकर्मात्र कारणम् । नाप्रामाण्यं भवेत् तेषां दृश्यते ह्यधिकारतः ॥&lt;br&gt;&#xA;इतः प्रामाण्यमन्येषां न स्वतस्तु कथञ्चन । अदृश्योक्तौ ततस्तेषामप्रामाण्यं न संशयः ॥ इति ॥5॥&lt;br&gt;&#xA;॥ इति नवलिक्षणत्वाधिकरणम् ॥&lt;br&gt;&#xA;‘मृदब्रवीत्&amp;rsquo; ‘आपोब्रुवन्&amp;rsquo; इत्यादिवचनाद्युक्तिविरुद्धो वेद इत्यतोब्रवीत्-&lt;br&gt;&#xA;ॐ  अभिमानिव्यपदेशस्तु विशेषानुगतिभ्याम् ॐ ॥6॥&lt;br&gt;&#xA;मृदाद्यभिनामनिदेवता तत्र व्यपदिश्यते । तासां चेतरेभ्यो विशिष्टं सामर्थ्यमनुगतिश्च सर्वत्र । अतस्तासां सर्वमुक्तं युज्यते ॥6॥&lt;br&gt;&#xA;ॐ दृश्यते च ॐ ॥7॥&lt;br&gt;&#xA;तासां सामर्थ्यं महद्भिः । भविष्यत्पुराणे च-&lt;br&gt;&#xA;पृथिव्याद्यभिमानिन्यो देवताः प्रथितौजसः । अचिन्त्यः शक्तयस्तासां दृश्यन्ते मुनिभिश्च ताः ॥&lt;br&gt;&#xA;ताश्च सर्वगता नित्यं वासुदेवैकसंश्रयाः ॥ इति ॥7॥&lt;br&gt;&#xA;॥ इति अभिमान्यधिकरणम् ॥3॥&lt;br&gt;&#xA;‘असदेवेदमग्र आसीत्&amp;rsquo; ‘असतः सदजायत&amp;rsquo; इत्यादिनासतः कारणत्वोक्तेर्विरोध इत्यतो वक्ति-&lt;br&gt;&#xA;ॐ असदिति चेन्न प्रतिषेधमात्रत्वात् ॐ ॥8॥&lt;br&gt;&#xA;प्रतिषेधमात्रत्वान्नासतः कारणत्वं युक्तम् । असतः कारणत्वाद्युक्तिविरुद्धं वेदवाक्यमित्येतदत्र निषिध्यते । सर्वशब्दानां ब्रह्माणि समन्वयेपि&lt;br&gt;&#xA;‘तदधीनत्वार्थवत्&amp;rsquo; इत्यादिनामुख्यत्वेनान्यस्यापि वाच्यत्वेनाङ्गीकारादसतः प्राप्तिः । तथा श्रुतिप्राप्तमेवासन्मतमत्र निषिध्यते । समयस्योपरि&lt;br&gt;&#xA;निषेधात् । अर्थाद्युक्तिविरोधोपि निराक्रियते ॥8॥&lt;br&gt;&#xA;ॐ अपीतौ तद्वत् प्रसङ्गादसमञ्जसम् ॐ ॥9॥&lt;br&gt;&#xA;असत उत्पत्तौ प्रलयेपि सर्वासत्त्वमेव स्यात् ॥9॥&lt;br&gt;&#xA;ॐ न तु दृष्टान्तभावात् ॐ ॥10॥&lt;br&gt;&#xA;प्रलये सर्वासत्त्वं भावे दृष्टान्तभावादेव न युज्यते । सतः उत्पत्तिः सशेषविनाशश्च हि लोके दृष्टः ॥10॥&lt;br&gt;&#xA;ॐ स्वपक्षदोषाच्च ॐ ॥11॥&lt;br&gt;&#xA;दृष्टान्ताभावादेव ॥11॥&lt;br&gt;&#xA;ॐ तर्काप्रतिष्ठानादप्यन्यथानुमेयमिति चेदेवमप्यनिर्मोक्षप्रसङ्गः ॥12॥&lt;br&gt;&#xA;एतावानेव तर्क इति प्रतिष्ठापकप्रमाणाभावाद्युक्तादन्यथाप्यनुमेयमिति चेन्न एवं सति प्रमाणसिद्धेपि मोक्षेन्यथानुमेयत्वादनिर्मोक्षप्रसङ्गः ।&lt;br&gt;&#xA;अतो यावत् प्रमाणसिद्धं तावदेवाङ्गीकर्तव्यम् । नातोन्यच्छङ्क्यम् ।&lt;br&gt;&#xA;‘यावदेव प्रमाणेन सिद्धं तावदहापयन् । स्वीकुर्यान्नैव चान्यत्र शङ्क्यं मानमृते क्वचित् ॥&amp;rsquo; इति वामने ॥12॥&lt;br&gt;&#xA;ॐ एतेन शिष्टापरिग्रहा अपि व्याख्याताः ॐ ॥13।।&lt;br&gt;&#xA;एतेन दृष्टान्तभावेनाभावेन चावशिष्टा अप्यपरिग्रहा विरुद्धसिद्धान्ता अकर्तृकत्वाचेतनकर्तृकत्वजीवकर्तृकत्वादयोपि ।&lt;br&gt;&#xA;‘अकस्माद्धीदमाविरासीत् कस्मात् तिष्ठत्यकस्माल्लयमभ्युपैति&amp;rsquo;&lt;br&gt;&#xA;‘प्रधानादिदमुत्पन्नं प्रधानमधितिष्ठति । प्रधाने लयमभ्येति न ह्यन्यत्कारणं मतम् ।।&amp;rsquo;&lt;br&gt;&#xA;‘जीवाद्भवन्ति भूतानि जीवे तिष्ठन्त्यचञ्चलाः । जीवे तु लयमृच्छन्ति न जीवात् कारणं परम् ।।&amp;rsquo;&lt;br&gt;&#xA;इत्यादि श्रुतिप्राप्ता निराकृताः । यथा दुःखादिषु जीवस्यास्वातन्त्र्यमेवमन्येष्वपीति दृष्टान्तः । श्रुतिगतिस्तु ब्रह्मवाचकत्वेन प्रदर्शिता ।&lt;br&gt;&#xA;यत्रान्यवाचकत्वेप्यविरोधस्तत्रान्यदप्यमुख्यतयोच्यते यत्र विरोधस्तत्र ब्रह्मैवोच्यत इति नियमः ।।&lt;br&gt;&#xA;।। इति असदधिकरणम् ।।4।।&lt;br&gt;&#xA;ॐ भोक्त्रापत्तेरविभागश्चेत् स्याल्लोकवत् ।।14।।&lt;br&gt;&#xA;‘कर्माणि विज्ञानमयश्च आत्मा परेव्यये सर्व एकीभवन्ति&amp;rsquo; इति मुक्तजीवस्य परापत्तिरुच्यते । अतस्तयोरविभागः । अत पूर्वमपि स एव । न&lt;br&gt;&#xA;ह्यन्यस्यान्यत्वं युज्यत इति चेन्न । स्याल्लोकवत् । यथा लोके उदके उदकान्तरस्यैकीभावव्यवहारेप्यन्तर्भेदोस्त्येव एवं स्यादत्रापि । तथा च&lt;br&gt;&#xA;श्रुतिः ‘यथोदकं शुद्धे शुद्धमासिक्तं तादृगेव भवति&amp;rsquo; इति । स्कान्दे च-&lt;br&gt;&#xA;‘उदकं तूदके सिक्तं मिश्रमेव यथा भवेत् । न चैतदेव भवति यतो वृद्धिः प्रदृश्यते ।।&lt;br&gt;&#xA;एवमेव हि जीवोपि तादात्म्यं परमात्मना । प्राप्तोपि नासौ भवति स्वातन्त्र्यादिविशेषणात् ।।&amp;rsquo; इति ।&lt;br&gt;&#xA;‘ब्रह्मेशानादिभिर्देवैर्यत्प्राप्तुं नैव शक्यते । तद्यत्स्वभावः कैवल्यं स भवान् केवलो हरे ।।&amp;rsquo; इति च ।&lt;br&gt;&#xA;‘न ते महित्वमन्वश्नुवन्ति&amp;rsquo; ‘न ते विष्णो जायमानो न जातः&amp;rsquo; इत्यादि च । फलत्वेपि युक्तिविरोधेन्तर्भावादत्रोक्तम् ।।14।।&lt;br&gt;&#xA;।। इति भोक्त्रधिकरणम् ।।&lt;br&gt;&#xA;ॐ तदनन्यत्वमारम्भणशब्दादिभ्यः ॐ ।।15।।&lt;br&gt;&#xA;स्वतन्त्रबहुसाधना सृष्टिर्लोके दृष्टा&lt;br&gt;&#xA;। नैव ब्रह्मणः । स्वरूपसामर्थ्यादेव तस्य सृष्टिः । ‘किं स्विदासीदधिष्ठानमारम्भणं कतमस्त्वित् कथासीत्&amp;rsquo; इति ह्याक्षेपः । अधिष्ठानाद्युक्तेः ।&lt;br&gt;&#xA;आदिशब्दाद्युक्तिभिश्च ।&lt;br&gt;&#xA;परतन्त्रो ह्यपेक्षेत स्वतन्त्रः किमपेक्षते । साधनानां साधनत्वं यतः किं तस्य साधनैः ।। इत्यादिभिः ।।15।।&lt;br&gt;&#xA;ॐ भावे चोपलब्धेः ॐ ।।16।।&lt;br&gt;&#xA;स्वतन्त्रसाधनभावे प्रमाणैरुपलभ्येत ।&lt;br&gt;&#xA;अनुक्तं पञ्चभिर्वेदैर्न वस्त्वस्ति कुतश्चन । अतो वेदत्वमेतेषां यतस्ते सर्ववेदकाः ।। इति स्कान्दे ।।16।।&lt;br&gt;&#xA;‘अद्भ्य सम्भूतः पृथिव्यै रसाच्च&amp;rsquo; इत्यादिना साधनान्तरप्रतीतेः कथमनुपलब्धिरित्यत आह-&lt;br&gt;&#xA;ॐ सत्वाच्चावरस्य ।।17।।&lt;br&gt;&#xA;अवरस्य तदधीनस्य साधनस्य सत्वात् । ‘काल आसीत् पुरुष आसीत् परम आसीत् तद्यदासीत् तदावृतमासीत् तदधीनमासीदथ ह्येक एव&lt;br&gt;&#xA;परम आसीत् यस्यैतदासीन्न ह्येतदासीत्&amp;rsquo; इति हि काषायणश्रुतिः ।।17।।&lt;br&gt;&#xA;ॐ असद्य्वपदेशान्नेति चेन्न धर्मान्तरेण वाक्यशेषात् ।।18।।&lt;br&gt;&#xA;‘नासदासीन्नो सदासीत्&amp;rsquo; इति सर्वस्यासत्त्वव्यपदेशान्नेति चेन्न । अव्यक्तत्वपारतन्त्र्यादिधर्मान्तरेण हि  तदुच्यते ।’तम आसीत्&amp;rsquo; इति&lt;br&gt;&#xA;वाक्यशेषात् । न चान्यत्र प्रमाणमस्ति । ‘अजो ह्येको जुषमाणोनुशेते जहात्येनां भुक्तभोगामजोन्यः &amp;rsquo;&lt;br&gt;&#xA;‘अनाद्यनन्तं जगदेतदीदृक् प्रवर्तते नात्र विचार्यमस्ति । न चान्यथा क्वापि च कस्य चेदमभूत् पुरा नापि तथा भविष्यत् ।।&amp;rsquo;&lt;br&gt;&#xA;‘असत्यमप्रतिष्ठं ते जगदाहुरनीश्वरम् &amp;rsquo; ‘असत्यमाहुर्जगदेतदज्ञाः शक्तिं हरेर्ये न विदुः परां हि&amp;rsquo; ‘यस्सत्यरूपं जगदेतदीदृक् सृष्ट्वा त्वभूत्&lt;br&gt;&#xA;सत्यकर्मा महात्मा&amp;rsquo; ‘अथैनमाहुस्सत्यकर्मेति सत्यं ह्येवेदं विश्वमसौ सृजते । अथैनमाहुर्नित्यकर्मेति नित्यं ह्येवासौ कुरुते&amp;rsquo; ‘यच्चिकेत सत्यमित्&lt;br&gt;&#xA;तन्न मोघं&amp;rsquo; इत्यादिश्रुतिस्मृतिभ्यः ।&lt;br&gt;&#xA;परस्परविरोधे तु वाक्यानां यत्र युक्तता । तथैवार्थः परिज्ञेयो नावाक्या युक्तिरिष्यते ।। इति बृहत्संहितायाम् ।&lt;br&gt;&#xA;‘विरुद्धवत् प्रतीयन्ते आगमा यत्र वै मिथः । तत्र दृष्टानुसारेण तेषामर्थोन्ववेक्ष्यते&amp;rsquo; इति च ।&lt;br&gt;&#xA;‘ईशोनीशो जगन्मिथ्या न पूज्यो गुरुरित्यपि । इत्यादिवद्विरुद्धानि वचनान्यथ युक्तयः ।&lt;br&gt;&#xA;प्रमाणैर्बहुभिर्ज्ञेया आभासा इति वैदिकैः । वेदवेदानुसारेषु विरोधेन्यार्थकल्पना । अन्येषां तु विरुद्धानां विप्रलम्भोथवा भ्रमः ।।&amp;rsquo;&lt;br&gt;&#xA;इति च भागवततन्त्रे ।&lt;br&gt;&#xA;‘शास्त्रार्थयुक्तोनुभवः प्रमाणं तूत्तमं मतम् । मध्यमं त्वागमो ज्ञेयः प्रत्यक्षमधमं स्मृतम् ।।&lt;br&gt;&#xA;प्रत्यक्षयोरागमयोर्विरोधे निश्चयाय तु । अनुमाद्या न स्वतन्त्राः प्रमाणपदवीं ययुः ।।&amp;rsquo; इति पुरुषोत्तमतन्त्रे ।।18।।&lt;br&gt;&#xA;ॐ युक्ते शब्दान्तराच्च ॐ ।।19।।&lt;br&gt;&#xA;‘साधानां साधनत्वं यदात्माधीनमिष्यते । तदा साधनसम्पत्तिरैश्वर्यद्योतिका भवेत् ।।&amp;rsquo;&lt;br&gt;&#xA;इत्यादेः साधनान्तरेण सृष्टिर्युक्ता । ‘अद्भ्यः सम्भूतो हिरण्यगर्भ इत्यष्टौ&amp;rsquo; इत्यादिशब्दान्तराच्च ।।19।।&lt;br&gt;&#xA;ॐ पटवच्च ॐ ।।20।।&lt;br&gt;&#xA;साधनान्तरेण हि पटादिसृष्टिर्दृष्टा ।।20।।&lt;br&gt;&#xA;ॐ यथा प्राणादिः ॐ ।।21।।&lt;br&gt;&#xA;तच्च साधनजातं तेनानुप्रविष्टमेव यथा शरीरेन्द्रियादिः ।&lt;br&gt;&#xA;‘प्रकृतिं पुरुषं चैव प्रविश्य पुरुषोत्तमः । क्षोभयामास भगवान् सृष्ट्यर्थं जगतो विभुः ।।&amp;rsquo; इति कौर्मे ।।21।।&lt;br&gt;&#xA;।। इति आरम्भणाधिकरणम् ।।6।।&lt;br&gt;&#xA;जीवकर्तृत्वपक्षः श्रुतिप्राप्तो विस्तरान्निराक्रियते ।&lt;br&gt;&#xA;ॐ इतरव्यपदेशाद्धिताकरणादिदोषप्रसक्तिः ॐ ।।22।।&lt;br&gt;&#xA;जीवकर्तृत्वपक्षे हिताकरणमहितकरणं च न स्यात् ।।22।।&lt;br&gt;&#xA;ॐ अधिकं तु भेदनिर्देशात् ॐ ।।23।।&lt;br&gt;&#xA;न च ब्रह्मणः श्रमचिन्तादिदोषप्राप्तिः । अधिकशक्तित्वात् ।&lt;br&gt;&#xA;‘श्रोता मन्ता द्रष्टादेष्टा घोष्टा विज्ञाता प्रज्ञाता सर्वेषां भूतानामन्तरपुरुषः&amp;rsquo; ‘एष त आत्मा सर्वान्तरः&amp;rsquo; ‘योशनायापिपासे शोकं मोहं जरां&lt;br&gt;&#xA;मृत्युमत्येति&amp;rsquo; इत्यादिविशेषनिर्देशात् ।।23।।&lt;br&gt;&#xA;ॐ अश्मादिवच्च तदनुपपत्तिः ॐ ।।24।।&lt;br&gt;&#xA;चेतनत्वेप्यश्मादिवदस्वतन्त्रत्वात् स्वतः कर्तृत्वानुपपत्तिर्जीवस्य ।&lt;br&gt;&#xA;यथा दारुमयी योषां नरः स्थिरसमाहितः । इङ्गयत्यङ्गमङ्गानि तथा राजन्निमाः प्रजाः ।। इति भारते ।।24।।&lt;br&gt;&#xA;ॐ उपसंहारदर्शनान्नेति चेन्न क्षीरवद्धि ॐ ।।25।।&lt;br&gt;&#xA;जीवेन कार्योपसंहारदर्शनात्तस्य कर्तृत्वमिति चेन्न । यथा गोषु क्षीरं दृश्यमानमपि प्राणादेव जायते ‘अन्नं रसादिरूपेण प्राणः परिणयत्यसौ&amp;rsquo;&lt;br&gt;&#xA;इति वचनात् । एवं जीवे दृश्यमानोपि कार्योपसंहारोस्वातन्त्र्यात् परकृत एव । ‘य आत्मानमन्तरो यमयति&amp;rsquo; ‘नाहं कर्ता न कर्ता त्वं कर्ता यस्तु&lt;br&gt;&#xA;सदा प्रभुः&amp;rsquo; इत्यादेः ।।25।।&lt;br&gt;&#xA;ॐ देवादिवदपि लोके ॐ ।।26।।&lt;br&gt;&#xA;न च कर्तुरीश्वरस्यादृष्टिविरोधः । देवादिवददृश्यत्वशक्तियोगात् । लोकेपि पिशाचादीनां तादृशी शक्तिर्दृष्टा । किम्वीश्वरस्य ।&lt;br&gt;&#xA;‘न युक्तियोगाद्वाक्यानि निराकार्याण्यपि क्वचित् ।&lt;br&gt;&#xA;विरोध एव वाक्यानां युक्तयो न तु युक्तयः ।।&amp;rsquo; इति बृहत्संहितायाम् ।।26।।&lt;br&gt;&#xA;ॐ कृत्स्नप्रसक्तिर्निरवयवत्वशब्दकोपो वा ।।27।।&lt;br&gt;&#xA;अयं च दोषो जीवकर्तृत्वपक्षे । एकेनाङ्गुलिमात्रेण प्रवर्तमानोपि पूर्णप्रवृत्तिस्स्यात् । न च तद्युज्यते । सामर्थ्यैकदेशदर्शनात् । न चैकदेशेन&lt;br&gt;&#xA;निरवयवत्वात् । ‘अथ यः सः जीवः स नित्यो निरवयवो ज्ञाताज्ञाता सुखी दुःखी शरीन्द्रियस्य&amp;rsquo; इति भाल्लवेयश्रुतिः । न चोपाधिकृतोंशः स&lt;br&gt;&#xA;एवांशः उपहित इति द्वित्वपेक्षत्वात् । नचान्यत् कल्प्यम् । ‘यद्धि युक्त्या विरुद्ध्येत तदीशकृतमेव हि&amp;rsquo; इति गत्यन्तरोक्तेः ।।27।।&lt;br&gt;&#xA;।। इति इतरव्यपदेशाधिकरणम् ।।&lt;br&gt;&#xA;ॐ श्रुतेस्तु शब्दमूलत्वात् ।।28।।&lt;br&gt;&#xA;न चेश्वरपक्षेयं विरोधः ।&lt;br&gt;&#xA;‘योसौ विरुद्धोविरुद्धो मनुरमनुरवाग्वागिन्द्रोनिन्द्रः प्रवृत्तिरप्रवृत्तिः स परः परमात्मा&amp;rsquo; इति पैङ्ग्यादिश्रुतेरेव ।&lt;br&gt;&#xA;शब्दमूलत्वाच्च न युक्तिविरोधः ।&lt;br&gt;&#xA;‘यद्वाक्योक्तं न तद्युक्तिविरोद्धुं शक्नुयात् क्वचित् । विरोधे वाक्ययोः क्वापि किञ्चित् साहाय्यकारणम्&amp;rsquo; इति ।। पुरुषोत्तमतन्त्रे ।।28।।&lt;br&gt;&#xA;ॐ आत्मनि चैवं विचित्राश्च हि ॐ ।।29।।&lt;br&gt;&#xA;परमात्मनो विचित्रा शक्तयो सन्ति नान्येषाम् ।&lt;br&gt;&#xA;विचित्रशक्तिः  पुरुषः पुराणो न चान्येषां शक्तयस्तादृशाः स्युः ।&lt;br&gt;&#xA;एको वशी सर्वभूतान्तरात्मा सर्वान् देवानेक एवानुविष्टः ।। इति श्वेताश्वतरश्रुतिः ।।29।।&lt;br&gt;&#xA;ॐ स्वपक्षदोषाच्च ॐ ।।30।।&lt;br&gt;&#xA;ये दोषा इतरात्रापि ते गुणा परमे मताः । न दोषाः परमे कश्चिद् गुणा एव निरन्तराः ।।&lt;br&gt;&#xA;इति वचनाज्जीवपक्ष एव दोषो न परपक्षे ।&lt;br&gt;&#xA;‘अथ यस्सदोषः साञ्जनः सजनिः स जीवोथ यः स निर्दोषो निष्कलः सगुणः परः परमात्मा&amp;rsquo; इति काषायणश्रुतिः ।।30।।&lt;br&gt;&#xA;ॐ सर्वोपेता च तद्दर्शनात् ॐ ।।31।।&lt;br&gt;&#xA;‘सर्वैर्युक्ता शक्तिभिर्देवता सा परेति यां प्राहुरजस्रशक्तिम् । नित्यानन्दा नित्यरूपाजरा च या शाश्वतात्मेति च यां वदन्ति ।। &amp;rsquo;&lt;br&gt;&#xA;इति चतुर्वेदशिखायाम् । अतो न केवलं विचित्रशक्तिः किन्तु सर्वशक्तिरेव ।।31।।&lt;br&gt;&#xA;ॐ विकरणत्वान्नेति चेत्तदुक्तम् ।।32।।&lt;br&gt;&#xA;न च करणाभावादनुपपत्तिरिति युक्तम् ।&lt;br&gt;&#xA;‘अपाणिपादो जवनो गृहीता पश्यत्यचक्षुः स श्रुणोत्यकर्णः ।&lt;br&gt;&#xA;स वेत्ति वेद्यं न च तस्यास्ति वेत्ता तमाहुरग्र्यं पुरुषं महान्तम् ।।&amp;rsquo;&lt;br&gt;&#xA;न तस्य कार्यं करणं च विद्यते न तत्समश्चाभ्यधिकश्च दृश्यते ।&lt;br&gt;&#xA;परास्य शक्तिर्विविधैव श्रूयते स्वाभाविकी ज्ञानबलक्रिया च ।। इत्यादि श्रुतिभ्यः ।&lt;br&gt;&#xA;‘सर्वोपेता च&amp;rsquo; इति सामान्यपरिहारेपि विशेषयुक्त्यर्थं पुनराशङ्का ।।32।।&lt;br&gt;&#xA;।। इति शब्दमूलत्वाधिकरणम् ।।8।।&lt;br&gt;&#xA;यत्प्रयोजनार्थं सृष्ट्यादिस्तदूनत्वादपूर्णतेत्यत आह-&lt;br&gt;&#xA;ॐ न प्रयोजनवत्त्वात् ॐ ।।33।।&lt;br&gt;&#xA;‘अथैष एव परम आनन्दः&amp;rsquo; इत्यादिना कृतकृत्यत्वान्न प्रयोजनाय सृष्टिः किन्तु ।।33।।&lt;br&gt;&#xA;ॐ लोकवत्तु लीलाकैवल्यम् ॐ ।।34।।&lt;br&gt;&#xA;यथा लोके मत्तस्य सुखोद्रेकादेव नृत्तगानादिलीला न तु प्रयोजनापेक्षया एवमेवेश्वरस्य । नारायणसंहितायां च-&lt;br&gt;&#xA;सृष्ट्यादिकं हरिर्नैव प्रयोजनमपेक्ष्य तु । कुरुते केवलानन्दाद्यथा मत्तस्य नर्तनम् ।।&lt;br&gt;&#xA;पूर्णानन्दस्य तस्येह प्रयोजनमतिः कुतः । मुक्ता अप्याप्तकामाः स्युः किमु तस्याखलिात्मनः ।। इति ।।&lt;br&gt;&#xA;‘देवस्यैष स्वभावोयमाप्तकामस्य का स्पृहा&amp;rsquo; इति च श्रुतिः ।।34।।&lt;br&gt;&#xA;।। इति नप्रयोजनत्वाधिकरणम् ।।9।।&lt;br&gt;&#xA;सर्वकर्तृत्वे वैषम्यनैघृण्ये तस्येत्यतो वक्ति-&lt;br&gt;&#xA;ॐ वैषम्यनैर्घृण्ये न सापेक्षत्वात् तथा हि दर्शयति ॐ ।।35।।&lt;br&gt;&#xA;कर्मापेक्षया फलदातृत्वान्न तस्य वैषम्यनैघृण्ये । ‘पुण्येन पुण्यं लोकं नयति पापेन पापम्&amp;rsquo; इति श्रुतिः ।।35।।&lt;br&gt;&#xA;ॐ न कर्माविभागादिति चेन्नानादित्वात् ॐ ।।36।।&lt;br&gt;&#xA;यदपेक्षयासौ फलं ददाति न तत्कर्म । ‘एष ह्येवैनं साधुकर्म कारयति तं यमेभ्यो लोकेभ्य उन्निनीयत एष उ एवासाधुकर्म कारयति तं यमधो&lt;br&gt;&#xA;निनीयते&amp;rsquo; इति श्रुतेः कर्मणोपि तन्निमित्तत्वादिति चेन्न । तस्यापि पूर्वकर्म कारणमित्यनादित्वात् कर्मणः । भविष्यत्पुराणे च-&lt;br&gt;&#xA;पुण्यपापादिकं विष्णुः कारयेत् पूर्वकर्मणा । अनादित्वात् कर्मणश्च न विरोधः कथञ्चन ।। इति ।।36।।&lt;br&gt;&#xA;ॐ उपपद्यते चाप्युपलभ्यते च ॐ  ।।37।।&lt;br&gt;&#xA;न च कर्मापेक्षत्वेनेश्वरस्यास्वातन्त्र्यम् ।&lt;br&gt;&#xA;द्रव्यं कर्म च कालश्च स्वभावो जीव एव च । यदनुग्रहतः सन्ति न सन्ति यदुपेक्षया ।।&lt;br&gt;&#xA;इत्यादिना कर्मादीनां सत्त्वस्यापि तदधीनत्वात् । न च पुनर्वैषम्याद्यापातेन दोषः । तादृशवैषम्यादेरुपलभ्यमानत्वात् ।&lt;br&gt;&#xA;‘स कारयेत् पुण्यमथापि पापं न तावता दोषवानीशितापि ।&lt;br&gt;&#xA;ईशो यतो गुणदोषादिसत्त्वे स्वयं परोनादिरादिः प्रजानाम् ।।&amp;rsquo; इति चतुर्वेदशिखायाम् ।।37।।&lt;br&gt;&#xA;।। इति वैषम्यनैर्घृण्याधिकरणम् ।।10।।&lt;br&gt;&#xA;अवशिष्टैरुपसंहरति-&lt;br&gt;&#xA;ॐ सर्वधर्मोपपत्तेश्च ॐ ।।38।।&lt;br&gt;&#xA;‘गुणाः श्रुताः सुविरुद्धाश्च देवे सन्त्यश्रुता अपि नैवात्र चिन्ता ।&lt;br&gt;&#xA;चिन्त्या अचिन्त्याश्च तथैव दोषाः श्रुताश्च नाज्ञैर्हि तथा प्रतीताः ।।&amp;rsquo; इति सर्वगुणोपपत्तिश्रुतेश्च ।।38।।&lt;br&gt;&#xA;।। इति सर्वधर्मोपपत्त्यधिकरणम् ।।11।।&lt;br&gt;&#xA;इति श्रीमदानन्दतीर्थभगवत्पादाचार्यविरचिते ब्रह्मसूत्रभाष्ये द्वितीयाध्यायस्य प्रथमः पादः ।।&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/mAdhvam/tattvam/madhvaH/bhAShyam/mUlam/02/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/bhAShyam/mUlam/02/02/</guid>
      <description>&lt;p&gt;द्वितीयः पादः&lt;br&gt;&#xA;‘इतरेषां चानुपलब्धेः&amp;rsquo; इति सामान्यतो निराकरणं समयानां कृतम् । विशेषतो निराकरोत्यस्मिन् पादे ।&lt;br&gt;&#xA;अचेतनप्रवृत्तिमतं प्रथमतो निराकरोति-&lt;br&gt;&#xA;ॐ रचनानुपपत्तेश्च नानुमानम् ॐ ॥1॥&lt;br&gt;&#xA;अचेतनस्य स्वतः प्रवृत्त्यनुपपत्तेर्नानुमानपरिकल्पितं प्रधानं जगत्कर्तृ । चशब्देन प्रमाणाभावं दर्शयति ॥1॥&lt;br&gt;&#xA;ॐ प्रवृत्तेश्च ॐ ॥2॥&lt;br&gt;&#xA;चेतनस्य स्वतः प्रवृत्तिर्दशनाच्च ॥2॥&lt;br&gt;&#xA;ॐ पयोम्बुवच्चेत् तत्रापि ॐ ॥3॥&lt;br&gt;&#xA;पयोम्बुवदचेतनस्यापि प्रवृत्तिर्युज्यत इति न युक्तम् । ‘एतस्य वा अक्षरस्य प्रशासने गार्गि प्राच्योन्या नद्यः स्यन्दते याश्च श्वेतेभ्यः पर्वतेभ्यः&lt;br&gt;&#xA;प्रतीच्योन्या यां यां च दिशमनु&amp;rsquo; ‘एतेन ह वाव पयो मण्डं भवति&amp;rsquo; इत्यादिना तत्रापीश्वरनिमित्तप्रवृत्तिश्रुतेः ॥3॥&lt;br&gt;&#xA;ॐ व्यतिरेकानवस्थितेश्चानपेक्षत्वात् ॐ ॥4॥&lt;br&gt;&#xA;‘न ऋते त्वत्क्रियते किञ्चनारे&amp;rsquo; इति तद्-व्यतिरेकेण कस्यापि कर्मणोनवस्थितेरनपेक्षितमेवाचेतनवादिमतम् ॥4॥&lt;br&gt;&#xA;॥ इति रचनानुपपत्त्यधिकरणम् ॥1॥&lt;br&gt;&#xA;सेश्वरसाङ्क्यमतं निराकरोति । यथा पृथिव्या एव पर्जन्यानुगृहीतं तृणादिकमुत्पद्यते एवं प्रधानादीश्वरानुगृहीतं जगदित्यतो ब्रवीति-&lt;br&gt;&#xA;ॐ अन्यत्राभावाच्च न तृणादिवत् ॐ ॥5॥&lt;br&gt;&#xA;‘यच्च किञ्चिज्जगत्सर्वं दृश्यते श्रूयतेपि वा अन्तर्बहिश्च तत्सर्वं व्याप्य नारायणः स्थितः&amp;rsquo; ‘ब्रह्मण्येवेदमाविरासीद् ब्रह्मणि स्थितं ब्रह्मण्येव&lt;br&gt;&#xA;लयमभ्येति । ब्रह्मैवाधस्ताद् ब्रह्मैवोपरिष्ठात् ब्रह्म मध्यतो ब्रह्म सर्वतः&amp;rsquo; ‘ब्रह्मैवेदं सर्वम्&amp;rsquo; इत्यादिश्रुतिभ्योन्यत्र जगतोभावात् तृणादीनां&lt;br&gt;&#xA;पर्जन्यवन्नानुग्राहकत्वमात्रमीश्वरस्य ।&lt;br&gt;&#xA;‘स एव भूयो निजवीर्यचोदितो स्वजीवमायां प्रकृतिं सिसृक्षतीम् । अनामरूपात्मनि विधित्समानोनुससार शास्तिकृत् ॥&amp;rsquo;&lt;br&gt;&#xA;इति भागवते । ‘द्रव्यं कर्म च&amp;rsquo; इत्यादि च । चशब्देन प्रकृतिसत्तादिप्रदत्वं चाङ्गीकृतम् ॥5॥&lt;br&gt;&#xA;॥ इति अन्यत्राभावाधिकरणम् ॥2॥&lt;br&gt;&#xA;लोकायतिकपक्षं निराकरोति-&lt;br&gt;&#xA;ॐ अभ्युपगमेप्यर्थाभावात् ॐ ॥6॥&lt;br&gt;&#xA;यस्य धर्माधर्मौ न स्तः तत्सिद्धान्ते किं प्रयोजनम् । अतः स्वव्याहतेरेवोपेक्ष्यः ॥6॥&lt;br&gt;&#xA;॥ इति अभ्युपगमाधिकरणम् ॥3॥&lt;br&gt;&#xA;पुरुषोपसर्जनप्रकृतिकर्तृवादमपाकरोति-&lt;br&gt;&#xA;ॐ पुरुषाश्मवदिति चेत्तथापि ॐ ॥7॥&lt;br&gt;&#xA;यथा चेतनसम्बन्धादचेतनमेव शरीरमश्मादिकमादाय गच्छति एवमचेतनापि प्रकृतिः पुरुषसम्बन्धात् प्रवर्तते इति चेन्न । ‘न ऋते त्वत्क्रियते&amp;rsquo;&lt;br&gt;&#xA;इति तत्रापि दृष्टान्ताभावात् ॥7॥&lt;br&gt;&#xA;ॐ अङ्गित्वानुपपत्तेः ॐ ॥8॥&lt;br&gt;&#xA;शरीरप्रवृत्तौ पुरुषस्याङ्गित्वात् । ‘अङ्गमङ्गी समादाय यथाकार्यं करोत्यसौ&amp;rsquo; इत्यङ्गित्वव्यवहारोनुपपन्नः ॥8॥&lt;br&gt;&#xA;॥ इति पुरुषाश्माधिकरणम् ॥4॥&lt;br&gt;&#xA;प्रकृत्युपसर्जनपुरुषकर्तृवादमपाकरोति-&lt;br&gt;&#xA;ॐ अन्यथानुमितौ च ज्ञशक्तिवियोगात् ॐ ॥9॥&lt;br&gt;&#xA;शरीरसम्बन्धात् पुरुषः प्रवर्तत इत्यङ्गीकारेपि स्वतस्तस्यासामर्थ्याच्छरीरसम्बन्ध एवायुक्तः ॥9॥&lt;br&gt;&#xA;ॐ विप्रतिषेधाच्चासमञ्जसम् ॐ  ॥10॥&lt;br&gt;&#xA;सकलश्रुतिस्मृतियुक्तिविरुद्धत्वाच्चानीश्वरमतमसमञ्जसम् ।&lt;br&gt;&#xA;श्रुतयः स्मृतयश्चैव युक्तयश्चेश्वरं परम् । वदन्ति तद्विरुद्धं यो वदेत् तस्मान्न चाधमः ॥ इति पाद्मे ॥10॥&lt;br&gt;&#xA;॥ इति अन्यथानुमित्यधिकरणम् ॥5॥&lt;br&gt;&#xA;परमाण्वारम्भवादमपाकरोति-&lt;br&gt;&#xA;ॐ महद्दीर्घवद्वा ह्रस्वपरिमण्डलाभ्याम् ॐ ॥11॥&lt;br&gt;&#xA;महत्त्वाद्दीर्घत्वाच्च यथा कार्यमुत्पद्यते एवं ह्रस्वत्वात् पारिमाण्डल्याच्चोत्पद्येत । वाशब्ददन्यथैतयोरपि न स्यात् विशेषकारणाभावात् ॥11॥&lt;br&gt;&#xA;ॐ उभयथापि न कर्मातस्तदभावः ॐ ॥12॥&lt;br&gt;&#xA;ईश्वरेच्छाया नित्यत्वे तद्भावेपि परमाणुकर्माभावान्नेदानीमपि स्यात् । अनित्यत्वे तत्कारणाभावात् । अतः परमाणुचेष्टाभावात् तत्कार्याभावः ।&lt;br&gt;&#xA;वैदिकेश्वरस्य तु वेदेनैव सर्वशक्तित्वोक्तेः सर्वमुपपद्यते । स्वत एव काले विशेषाङ्गीकृतेश्च ॥12।।&lt;br&gt;&#xA;ॐ समवायाभ्युपगमाय साम्यादनवस्थितेः ॐ ।।13।।&lt;br&gt;&#xA;कार्यकारणादीनां समवायसम्बन्धाङ्गीकारात् तस्य च मिथ्यात्वसाम्यात् समवायान्तरापेक्षायामनवस्थितिः । न च तत्प्रमाणम् ।&lt;br&gt;&#xA;प्रथमसम्बन्धासिद्ध्यैव च तदसिद्धिः । स्वनिर्वाहकत्वे समवाय एव न स्यात् ।।13।।&lt;br&gt;&#xA;ॐ नित्यमेव च भावात् ॐ ।।14।।&lt;br&gt;&#xA;नित्यत्वाच्च परमाणूनां समवायस्य च तस्यैव जनित्वाङ्गीकारात् नित्यमेव कार्यं स्यात् । अन्यथा न कदाचित् ।।14।।&lt;br&gt;&#xA;ॐ रूपादिमत्त्वाच्च विपर्ययो दर्शनात् ॐ ।।15।।&lt;br&gt;&#xA;रूपादिमत्त्वाच्च परमाणूनामनित्यत्वम् । तथा दृष्टत्वाल्लोके ।।15।।&lt;br&gt;&#xA;ॐ उभयथा च दोषात् ॐ  ।।16।।&lt;br&gt;&#xA;नित्यत्वे परमाणूनां तद्वत् सर्वनित्यत्वं स्यात् । विशेषप्रमाणाभावात् । अनित्यत्वे कारणाभावात् तदुत्पत्त्यभावः ।।16।।&lt;br&gt;&#xA;ॐ अपरिग्रहाच्चात्यन्तमनपेक्षा ॐ ।।17।।&lt;br&gt;&#xA;सकलश्रुतिस्मृत्यपरिगृहीतत्वाच्चातिशयेनानपेक्षता । ‘आन्वीक्षिकी तर्कविद्यामनुरक्तो निरर्थकाम्&amp;rsquo; इति मोक्षधर्मे ।।17।।&lt;br&gt;&#xA;।। इति वैशेषिकाधिकरणम् ।।6।।&lt;br&gt;&#xA;परमाणुपुञ्जवादिमतं निराकरोति-&lt;br&gt;&#xA;ॐ समुदाय उभयहेतुकेपि तदप्राप्तिः ॐ  ।।18।।&lt;br&gt;&#xA;समुदायस्यैकहेतुकत्वं न युज्यते । उभयहेतुकेप्यन्योन्याश्रयात् तदप्राप्तिः । अन्यथा सर्वदा समुदायसत्त्वं स्यात् ।।18।।&lt;br&gt;&#xA;ॐ इतरेतरप्रत्ययत्वादिति चेन्न उत्पत्तिमात्रनिमित्तत्वात् ॐ ।।19।।&lt;br&gt;&#xA;सर्वदा विद्यमानोपि समुदायः परस्परापेक्षया व्यवह्रियत इति चेन्न । एकं कार्यमुत्पाद्य तस्य विनष्टत्वात् परस्परप्रत्ययस्तदपेक्षया व्यवहार इति न&lt;br&gt;&#xA;युज्यते । कारणे सति कार्यं भवत्येवेति हि तस्य नियमः ।।19।।&lt;br&gt;&#xA;ॐ उत्तरोत्पादे च पूर्वनिरोधात् ॐ ।।20।।&lt;br&gt;&#xA;कार्योत्पत्तावेव कारणस्य विनाशाच्च न विशेषकार्योत्पत्तिः ।।20।।&lt;br&gt;&#xA;ॐ असति प्रतिज्ञोपरोधो यौगपद्यमन्यथा ॐ ।।21।।&lt;br&gt;&#xA;कारणे विनष्टे कार्यमुत्पद्यते चेत् तत्कार्यमिति प्रतिज्ञाहानिः । तत्काले कारणमस्ति चेद्विनाशकारणाभावाद्यौगपद्यं सर्वकारणाम् ।।21।।&lt;br&gt;&#xA;ॐ प्रतिसङ्ख्याप्रतिसङ्ख्यानिरोधाप्राप्तिरविच्छेदात् ॐ ।।22।।&lt;br&gt;&#xA;कारणे सति कार्यं भवत्येवेति नियमान्निस्सन्तानः ससन्तानश्च विनाशो न युज्यते ।।22।।&lt;br&gt;&#xA;ॐ उभयथा च दोषात् ॐ ।।23।।&lt;br&gt;&#xA;कारणे सति कार्यं भवत्येवेति नियमे सर्वदा कार्यभावान्न कार्यकारणविशेषः । अनियमे कार्यानुत्पत्तिः ।।24।।&lt;br&gt;&#xA;ॐ आकाशे चाविशेषात् ॐ ।।24।।&lt;br&gt;&#xA;दीपादिषु विशेषदर्शनात् क्षणिकत्वेनान्यत्रापि क्षणिकत्वमनुमीयते चेदाकाशादिष्वविशेषदर्शनादन्यत्रापि तदनुमीयेत ।।24।।&lt;br&gt;&#xA;इति समुदायाधिकरणम् ।।7।।&lt;br&gt;&#xA;ॐ अनुस्मृतेश्च ॐ ।।25।।&lt;br&gt;&#xA;तदेवेदमिति प्रत्यभिज्ञानाच्च । प्रत्यभिज्ञाया भ्रान्तित्वे विशेषदर्शनस्यापि भ्रान्तित्वम् ।।25।।&lt;br&gt;&#xA;शून्यवादमपाकरोति-&lt;br&gt;&#xA;ॐ नासतोदृष्टत्वात् ॐ ।।26।।&lt;br&gt;&#xA;अदृष्टत्वादसतः कारणत्वं न युज्यते ।।26।।&lt;br&gt;&#xA;ॐ उदासीनानामपि चैवं सिद्धिः ॐ ।।27।।&lt;br&gt;&#xA;असतः कारणत्व उदासीनानां हेयोपादेयबुद्धिवर्जितानां खपुष्पादीनामपि सकाशात् कार्यसिद्धिः । चशब्दान्न चेदन्यत्रापि न स्यादविशेषात् ।।27।।&lt;br&gt;&#xA;ॐ नाभाव उपलब्धेः ॐ ।।28।।&lt;br&gt;&#xA;न च जगदेव शून्यमिति वाच्यम् । दृष्टत्वात् ।।28।।&lt;br&gt;&#xA;ॐ वैधर्म्याच्च न स्वप्नादिवत् ॐ ।।29।।&lt;br&gt;&#xA;न च दृष्टस्यापि स्वप्नादिवदभावः । तस्योत्तरकाले स्वप्नोयं नायं सर्प इत्याद्यनुभवात् । न चात्र तादृशं प्रमाणमस्ति ।।29।।&lt;br&gt;&#xA;।।इति असदधिकरणम् ।।8।।&lt;br&gt;&#xA;विज्ञानवादमपाकरोति-&lt;br&gt;&#xA;ॐ न भावोनुपलब्धेः ॐ ।।30।।&lt;br&gt;&#xA;न विज्ञानमात्रं जगत् । तथानुभवाभावात् ।।30।।&lt;br&gt;&#xA;ॐ क्षणिकत्वाच्च ॐ ।।31।।&lt;br&gt;&#xA;ज्ञानं क्षणिकम् । अर्थानां च स्थायित्वमुक्तम् । अतश्च नैक्यम् ।।31।।&lt;br&gt;&#xA;ॐ सर्वथानुपपत्तेश्च ॐ ।।32।।&lt;br&gt;&#xA;प्रमाणाभावात् सर्वश्रुतिस्मृतियुक्तिविरुद्धत्वाच्च नैते पक्षा ग्राह्याः ।।32।।&lt;br&gt;&#xA;।। इति अनुपलब्ध्यधिकरणम् ।।&lt;br&gt;&#xA;स्याद्वादिमतं दूषयति -&lt;br&gt;&#xA;ॐ नैकस्मिन्नसम्भवात् ॐ ।।33।।&lt;br&gt;&#xA;सत् स्यादसत् स्यात् सदसत् स्यात् ततोन्यच्च स्यादित्येतन्नैकस्मिन् युज्यते । अदृष्टत्वेनासम्भवात् ।।33।।&lt;br&gt;&#xA;ॐ एवञ्चात्माकार्त्स्न्यम् ॐ ।।34।।&lt;br&gt;&#xA;जीवस्य शरीरपरिमितत्वाङ्गीकारेण्वादिशरीरस्थस्य हस्त्यादिशरीरेकार्त्स्न्यं स्यात् ।।34।।&lt;br&gt;&#xA;ॐ न च पर्यायादप्यविरोधो विकारादिभ्यः ॐ ।।35।।&lt;br&gt;&#xA;तत्तच्छरीरस्थस्य तत्तत् परिमाणत्वमिति न मन्तव्यम् । विकारित्वादनित्यत्वप्रसक्तेः ।।35।।&lt;br&gt;&#xA;ॐ अन्त्यावस्थितेश्चोभयनित्यत्वादविशेषात् ॐ ।।36।।&lt;br&gt;&#xA;परिमाणाभावे स्वरूपाभावप्राप्त्यान्त्यपरिमाणास्थितेस्तदर्थत्वेन शरीरस्थितेरुभयनित्यत्वादविशेषेण सर्वशरीरनित्यत्वं स्यात् ।।36।।&lt;br&gt;&#xA;।।इति नैकस्मिन्नधिकरणम् (स्याद्वाद्यधिकरणम्)।।&lt;br&gt;&#xA;पाशुपतपक्षमाक्षिपति-&lt;br&gt;&#xA;ॐ पत्युरसामञ्जस्यात् ॐ ।।37।।&lt;br&gt;&#xA;‘यं कामये तं तमुग्रं करोमि तं ब्रह्माणं तमृषिं तं सुमेधाम्&amp;rsquo; ‘अहं रुद्राय धनुरातनोमि ब्रह्मद्विषे शरवे हन्तवा उ&amp;rsquo;&lt;br&gt;&#xA;‘अस्य देवस्य मीळ्हुषो वया विष्णोरेषस्य प्रभृथे हविर्भिः । विदे हि रुद्रो रुद्रियं महित्वं यातिष्टं वर्तिरश्विनाविरावत् ।। &amp;rsquo;&lt;br&gt;&#xA;‘एको नारायण आसीन्न ब्रह्मा नेशानो नाग्नीषोमौ&amp;rsquo; इत्यादि श्रुतेः पारतन्त्र्येणासमञ्जसत्वान्न पशुपतिरीश्वरो जगत्कर्ता ।।37।।&lt;br&gt;&#xA;ॐ सम्बन्धानुपपत्तेश्च ॐ ।।38।।&lt;br&gt;&#xA;अशरीरत्वात् तस्य जगता सम्बन्धो न युज्यते कर्तृत्वेन मृतपुरुषवत् ।।38।।&lt;br&gt;&#xA;ॐ अधिष्ठानानुपपत्तेश्च ॐ ।।39।।&lt;br&gt;&#xA;पृथिव्याद्यधिष्ठाने स्थितो हि कुलालादिः कार्यं करोति । न चास्य तदस्ति ।।39।।&lt;br&gt;&#xA;ॐ करणवच्चेन्न भोगादिभ्यः ॐ ।।40।।&lt;br&gt;&#xA;इदमेव जगत्तस्य करणवदधिष्ठानादिरूपम् । नित्यस्यापि कस्यचिद्भावाद्युज्यत इति चेन्न भोगादिप्राप्तेः । उत्पत्तिविनाशौ सुखदुःखभोगाश्च&lt;br&gt;&#xA;प्राप्यन्ते तद्गताः  ।।40।।&lt;br&gt;&#xA;ॐ अन्तवत्त्वमसर्वज्ञता वा ॐ ।।41।।&lt;br&gt;&#xA;देहवत्वेन्तवत्वम् । अन्यथा ज्ञानाभावः । शरीरिण एव हि ज्ञानोत्पत्तिर्दृष्टा । विष्णोस्तु श्रुत्यैव सर्वे विरोधाः परिहृताः । ‘यदात्मको&lt;br&gt;&#xA;भगवांस्तदात्मिका व्यक्तिः । किमात्मको भगवान् ज्ञानात्मकः ऐश्वर्यात्मकः शक्त्यात्मकः ।&amp;rsquo; इति । ‘बुद्धिमनोङ्गप्रत्यङ्गवत्तां भगवतो लक्षयामहे&lt;br&gt;&#xA;। बुद्धिमान् मनोवान् अङ्गप्रत्यङ्गवान्&amp;rsquo; इति ।&lt;br&gt;&#xA;‘सद्देहः सुखगन्धश्च ज्ञानभाः सत्पराक्रमः । ज्ञानज्ञानः सुखसुखः स विष्णुः परमाक्षरः ।।&amp;rsquo; इत्यादिकया ।।41।।&lt;br&gt;&#xA;।। इति पत्युरधिकरणम् (पशुपत्यधिकरणम्) ।।11।।&lt;br&gt;&#xA;शक्तिपक्षं दूषयति-&lt;br&gt;&#xA;ॐ उत्पत्त्यसम्भवात् ॐ ।।42।।&lt;br&gt;&#xA;न हि पुरुषाननुगृहीतस्त्रीभ्यः उत्पत्तिर्दृश्यते ।।42।।&lt;br&gt;&#xA;ॐ न च कर्तुः करणम् ॐ ।।43।।&lt;br&gt;&#xA;यदि पुरुषोङ्गीक्रियेत तस्यापि करणाभावादनुपपत्तिः ।।43।।&lt;br&gt;&#xA;ॐ विज्ञानादिभावे वा तदप्रतिषेधः ॐ ।।44।।&lt;br&gt;&#xA;यदि विज्ञानादिकारणं तस्याङ्गीक्रियते तदा तत एव सृष्ट्याद्युपपत्तेरीश्वरवादान्तर्भावः ।।44।।&lt;br&gt;&#xA;ॐ विप्रतिषेधाच्च ॐ ।।45।।&lt;br&gt;&#xA;सकलश्रुत्यादिविरुद्धत्वाच्चासमञ्जसम् ।।45।।&lt;br&gt;&#xA;।।इति उत्पत्त्य(शक्त्य)धिकरणम् ।।12।।&lt;br&gt;&#xA;इति श्रीमदानन्दतीर्थभगवत्पादाचार्यविरचिते ब्रह्मसूत्रभाष्ये द्वितीयाध्यायस्य द्वितीयः पादः&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/mAdhvam/tattvam/madhvaH/bhAShyam/mUlam/02/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/bhAShyam/mUlam/02/03/</guid>
      <description>&lt;p&gt;तृतीयः पादः&lt;br&gt;&#xA;जीवपरमात्माधिभूताधिदेवेषु श्रुतीनां परस्परं विरोधमपाकरोत्यनेन पादेन ।&lt;br&gt;&#xA;ॐ न वियदश्रुतेः ॐ ॥1॥&lt;br&gt;&#xA;न वियदनुत्पत्तिमत् । तथाश्रुतेः ॥1॥&lt;br&gt;&#xA;ॐ अस्ति तु ॐ ॥2॥&lt;br&gt;&#xA;अस्त्येव चोत्पत्तिश्रुतिः । ‘आत्मनः आकाशः सम्भूतः&amp;rsquo; इत्यादि ॥2॥&lt;br&gt;&#xA;ॐ गौण्यसम्भवात् ॐ ॥3॥&lt;br&gt;&#xA;अनादिर्वा अयमाकाशः शून्योलौकिकः इत्यादिश्रुतिः गौणी । अन्यथोत्पत्तिश्रुतिबाहुल्यासम्भवात् ॥3॥&lt;br&gt;&#xA;ॐ शब्दाच्च ॐ ॥4॥&lt;br&gt;&#xA;‘अथ ह वाव नित्यानि पुरुषः प्रकृतिरात्मा काल इति । अथ यान्यनित्यानि प्राणः श्रद्धा भूतानि भौतिकानि । यानि ह वा उत्पत्तिमन्ति&lt;br&gt;&#xA;तान्यनित्यानि । यानि ह वा अनुत्पत्तिमन्ति तानि नित्यानि । न ह्येतानि कदाचनोत्पद्यन्ते न वि लीयन्ते पुरुषः प्रकृतिरात्मा काल इति ।&lt;br&gt;&#xA;अथैतान्युत्पत्तिमन्ति चानुत्पत्तिमन्ति च प्राणः श्रद्धाकाश इति भागशो ह्युत्पद्यन्ते&amp;rsquo; इति भाल्लवेयश्रुतेश्च ॥4॥ &lt;br&gt;&#xA;ॐ स्याच्चैकस्य ब्रह्मशब्दवत् ॐ ॥5॥&lt;br&gt;&#xA;स्यादेवैकस्योत्पत्तिमत्त्वमनुत्पत्तिमत्त्वं च गौणमुख्यत्वापेक्षया । यथा ब्रह्मशब्दः । ‘अथ कस्मादुच्यते परं ब्रह्म बृहति बृंहयति च&amp;rsquo; इति श्रुतेः&lt;br&gt;&#xA;परे ब्रह्मणि मुख्योपि गौणत्वेन विरिञ्चादिष्वपि वर्तते । अत एवाब्रह्मत्वं च तेषाम् । एवमत्राप्यनुत्पत्तिमच्छब्दः ॥5॥&lt;br&gt;&#xA;ॐ प्रतिज्ञाहानिरव्यतिरेकाच्छब्देभ्यः ॐ ॥6॥&lt;br&gt;&#xA;ब्रह्मणोन्यस्य नित्यत्वे ‘इदं? सर्वमसृजत&amp;rsquo; इत्यादि प्रतिज्ञाहानिः । आकाशस्यापि सर्वस्मादव्यतिरेकात् । ‘आत्मा वा इदमेक एवाग्र आसीत्&amp;rsquo;&lt;br&gt;&#xA;‘सदेव सोम्येदमग्र आसीदेकमेवाद्वितीयम्&amp;rsquo; ‘इदं वा अग्रे नैव किञ्चनासीत्&amp;rsquo; इत्यादिश्रुतिभ्यः ॥6॥&lt;br&gt;&#xA;ॐ यावद्विकारं तु विभागो लोकवत् ॐ ॥7॥&lt;br&gt;&#xA;विभक्तत्वाच्च विकारित्वं युक्तम् । विकारिण एव हि विभक्ता लोके दृश्यन्ते ।&lt;br&gt;&#xA;एकोविभक्तः परमः पुरुषो विष्णुरुच्यते । प्रकृतिः पुरुषः कालस्त्रय एते विभागतः ॥&lt;br&gt;&#xA;चतुर्थस्तु महान् प्रोक्तः पञ्चमाहङ्कृतिर्मता । तद्विभागेन जायन्त आकाशाद्याः पृथक् पृथक् ॥&lt;br&gt;&#xA;यो विभागो विकारः सः सोविकार परो हरिः । अविभागात् परानन्दो नित्यो नित्यगुणात्मकः ॥&lt;br&gt;&#xA;विभागो ह्यल्पशक्तिः स्यान्न तदस्ति जनार्दने ॥ इति बृहत्संहितायाम् ॥&lt;br&gt;&#xA;॥ इति वियदधिकरणम् ॥1॥&lt;br&gt;&#xA;‘अथ ह नित्यश्चानित्याश्च तेजोबन्नान्याकाश इति तान्यनित्यानि वायुर्वाव नित्यो वायुना हि सर्वाणि भूतानि नेनीयन्ते&amp;rsquo; ‘अथ ह चेतनाश्चाचेतनाश्च&lt;br&gt;&#xA;तेजोबन्नान्याकाश इति तान्यचेतनानि वायुर्वाव चेतनो वायुना हि सर्वाणि भूतानि विज्ञायन्ते&amp;rsquo;&lt;br&gt;&#xA;‘कुविदङ्ग नमसा ये वृधासः पुरा देवा अनवद्यास आसन् । ते वायवे मनवे बाधितायावासयन्नुषसं सूर्येण ॥&amp;rsquo;&lt;br&gt;&#xA;‘सा वा एषा देवतानादिर्योयं पवते&amp;rsquo; इति ‘यस्या नादिर्न मध्यं नान्तो नोदयो न निम्लोचः&amp;rsquo; इत्यादिश्रुतिभ्यो वायोरनुत्पत्तिरित्यतो ब्रवीति-&lt;br&gt;&#xA;ॐ एतेन मातरिश्वा व्याख्यातः ॐ ॥8॥&lt;br&gt;&#xA;एतेन मुख्यामुख्यानुत्पत्तिवचनेन विभक्तत्वाच्च वाय्वनुत्पत्तिश्रुतिरिति व्याख्याता ।&lt;br&gt;&#xA;नित्यःपरमनित्यश्च तथानित्यः परस्तथा । चतुर्धेतज्जगत्सर्वं परानित्यं तु पार्थिवम् ॥&lt;br&gt;&#xA;अनित्यानि तु भूतानि नित्यो वायुरुदाहृतः । परस्तु नित्यः पुरुषः प्रकृतिः काल एव च ॥&lt;br&gt;&#xA;एतच्चतुष्टयं विष्णुः स्वयं नित्यः परात्परः । प्रतिव्यूह्य व्यूह्य चासावतीत्य च जनार्दनः ॥&lt;br&gt;&#xA;धारयत्यनिशं देवो नित्यानन्दैकलक्षणः ॥ इति कौर्मे ॥8॥&lt;br&gt;&#xA;॥ इति मातरिश्वाधिकरणम् ॥&lt;br&gt;&#xA;ॐ असम्भवस्तु सतोनुपपत्तेः ॐ ॥9॥&lt;br&gt;&#xA;‘असद्वा इदमग्र आसीत् । ततो वै सदजायत&amp;rsquo; ‘असतः सदजायत&amp;rsquo; इत्यादि श्रुतिभ्यः सतोप्युत्पत्तिरिति चेन्न । अनुत्पत्तिरेव सतः ।&lt;br&gt;&#xA;तुशब्देनोक्तव्यवस्थामपाकरोति । न ह्यसतः सदुत्पद्यते । अदृष्टत्वादनुपपत्तेः ।&lt;br&gt;&#xA;‘तद्वा एतद्ब्रह्माहुर्बृहति बृंहयति चेति । तद्वा एतदसदाहुः न ह्यासादयति कश्चन ॥&lt;br&gt;&#xA;तद्वा एतत्परमाहुः परतो हि तदुदीक्ष्यते&amp;rsquo; इति श्रुतेरसच्छब्दो ब्रह्मवाची ।&lt;br&gt;&#xA;‘देवानां पूर्व्ये युगेसतः सदजायतेति ब्रह्म वा असत् सद्वाव प्राणः प्राणं वाव महान् सह ओजो बलमित्याचक्षते&amp;rsquo; इति च पैङ्गिश्रुतिः ।&lt;br&gt;&#xA;‘त्वं देव शक्त्यां गुणकर्मयोनौ रेतस्त्वजायां कविरादधेजः । ततो वयं सत्प्रमुखा यदर्थे बभूविमात्मन् करवाम किं ते ॥&amp;rsquo; इति भागवते ।&lt;br&gt;&#xA;‘अजायमानो बहुधा विजायते&amp;rsquo;&lt;br&gt;&#xA;‘प्रत्यक्षत्वं हरेर्जन्म न विकारः कथञ्चन । पुरुषः प्रकृतिः कालो महानित्यादिषु क्रमात् ॥&lt;br&gt;&#xA;विकार एव जननं पुरुषे तद्विशेषणाम् । परतन्त्रविशेषो हि विकार इति कीर्तितः ॥&amp;rsquo; इति पाद्मे ।&lt;br&gt;&#xA;‘अविकारोपि भगवान् सर्वशक्तित्वहेतुतः । विकारहेतुकं सर्वं कुरुते निर्विकारवान् ॥&lt;br&gt;&#xA;शक्तिशक्तिमतोश्चापि न विभागः कथञ्चन । अविभिन्नापि सेच्छादिभेदैरपि विभाष्यते ॥&amp;rsquo; इति भागवततन्त्रे ॥9॥&lt;br&gt;&#xA;॥ इति असम्भवाधिकरणम् ॥&lt;br&gt;&#xA;ॐ तेजोतस्तथा ह्याह ॐ ॥10॥&lt;br&gt;&#xA;‘वायोरग्नि&amp;rsquo; इत्यादेर्नान्यत उत्पत्तिगर्राह्या । अत एव परात् तदपि जायते । ‘तत्तेजोसृजत&amp;rsquo; इति ह्याह । कारणत्वेनेत्युक्तेप्यमुख्यतयान्येषामपि&lt;br&gt;&#xA;शब्दोक्तत्वात् पुनरुक्तिरुभयकारणत्वनिवृत्यर्थम् ॥10॥&lt;br&gt;&#xA;॥ इति तेजोधिकरणम् ॥4॥&lt;br&gt;&#xA;ॐ आपः ॐ ॥11॥&lt;br&gt;&#xA;‘ब्रह्मैवेदमग्र आसीत् तदपोसृजत तदिदं सर्वम्&amp;rsquo; इति श्रुतेः ‘अग्नेरापः&amp;rsquo; इत्युक्तेपि ब्रह्मण एवाबादिसृष्टिः ।&lt;br&gt;&#xA;‘एतस्माज्जायते प्राणो मनः सर्वेन्द्रियाणि च । खं वायुर्ज्योतिरापः पृथिवी विश्वस्य धारिणी ॥&amp;rsquo; इत्यादि च ।&lt;br&gt;&#xA;‘कर्ता सर्वस्य वै विष्णुः एक एव न संशयः । इतरेषां तु सत्ताद्याः यत एव तदाज्ञया ॥&amp;rsquo; इति भविष्यत्पुराणे ।&lt;br&gt;&#xA;वामने च - ‘तत्र तत्र स्थितो विष्णुः तत्तच्छक्तीः प्रबोधयन् । एक एव महाशक्तिः कुरुते सर्वमञ्जसा ॥&amp;rsquo; इति ॥&lt;br&gt;&#xA;घर्मात् स्वेदादिदृष्टेः पुनः प्रतिषेधः ॥11॥&lt;br&gt;&#xA;॥ इति अबधिकरणम् ॥5॥&lt;br&gt;&#xA;‘ताः आपः ऐक्षन्त बह्व्यः स्यामः प्रजायेमहीति । ता अन्नमसृजन्त&amp;rsquo; इत्यद्भ्योन्नसृष्टिः श्रूयते । ‘अद्भ्यः पृथिवी&amp;rsquo; इति कुत्रचित् पृथिवीसृष्टिः ।&lt;br&gt;&#xA;अतो विरुद्धत्वादप्रामाण्यमित्यतो वक्ति-&lt;br&gt;&#xA;ॐ पृथिव्यधिकाररूपशब्दान्तरादिभ्यः ॐ ।।12।।&lt;br&gt;&#xA;पृथिवी तत्रान्नशब्देनोच्यते । भूताधिकारत्वात् । कार्ष्ण्यप्रचुरा च पृथिवी । नान्नस्य तथा विशेषः । ‘आपश्च पृथिवी चान्नम्&amp;rsquo; । ‘पृथिवी वा अन्नम्&amp;rsquo;&lt;br&gt;&#xA;। ‘ता आपोन्नमसृजन्त पृथिवी वा अन्नम्&amp;rsquo; इत्यादिशब्दान्तराच्च । आदिशब्दाद्युक्तिः अपौरुषेयत्वेनादोषस्य वाक्यस्य नाप्रामाण्यमित्यादि ।&lt;br&gt;&#xA;कौर्मे च-&lt;br&gt;&#xA;‘विरोधो वाक्ययोर्यत्र नाप्रामाण्यं तदेष्यते । यथा विरुद्धता न स्यात् तथार्थः कल्प्य एतयोः ।।&amp;rsquo; इति ।&lt;br&gt;&#xA;‘रक्तोग्निरुदकं शुक्लं कृष्णैव पृथिवी स्वतः । नाभिपद्माभिसम्बन्धात् पीता सेत्यभिधीयते ।।&lt;br&gt;&#xA;क्षत्ररक्ताभिसम्बन्धात् रक्तोदकबहुत्वतः । शुक्लत्वमेत्येवमेव वर्णान्तरगतिर्भवेत् ।।&lt;br&gt;&#xA;विष्णुवीर्याभियोगाच्च पीतत्वं भुव इष्यते । स्वर्णवीर्यो हि भगवाननादिः पुरुषोत्तमः ।।&amp;rsquo; इति व्योमसंहितायाम् ।।12।।&lt;br&gt;&#xA;।। इति पृथिव्यधिकरणम् ।।6।।&lt;br&gt;&#xA;‘प्राणानां ग्रन्थिरसि रुद्रो मा विशान्तकस्तेनान्नेनाप्यायस्व&amp;rsquo; इत्यादिनान्यः संहर्ता प्रतीयत इत्यतो ब्रूते- &lt;br&gt;&#xA;ॐ तदभिध्यानादेव तु तल्लिङ्गात् सः ॐ ।।13।।&lt;br&gt;&#xA;‘तस्याभिध्यानात् योजनात् तत्त्वभावात् भूयश्चान्ते विश्वमायानिवृत्तिः&amp;rsquo; इति बन्धलयस्य तदभिध्याननिमित्तत्वलिङ्गात् तत्कर्तृत्वं प्रतीयते किमु&lt;br&gt;&#xA;सादेर्जगतः । इत्येतस्मादेव संहारकर्ता विष्णुरिति प्रतीयते किमु ‘यमप्येति भुवनं साम्पराये स नो हरिर्घृतमिहायुषेत्तु देवः ।&amp;rsquo;  ‘य इदं सर्वं&lt;br&gt;&#xA;वलिापयति स हरिः परः परात्मा&amp;rsquo; इत्यादिश्रुतिभ्य इति एवशब्दः ।&lt;br&gt;&#xA;स्रष्टा पाता च संहर्ता स एको हरिरीश्वरः । स्रष्टृत्वादिकमन्येषां दारुयोषावदुच्यते ।।&lt;br&gt;&#xA;एकदेशक्रिया चात्र न तु सर्वात्मनेरितम् । सृष्ट्यादिकं समस्तं तु विष्णोरेव परात् भवेत् ।। इति च स्कान्दे ।&lt;br&gt;&#xA;‘निमित्तमात्रमीशस्य विश्वसर्गनिरोधयोः । हिरण्यगर्भश्शर्वश्च कालाख्यारूपिणस्तव ।।&amp;rsquo; इति च भागवते ।&lt;br&gt;&#xA;‘स ब्रह्मणा विसृजति स रुद्रेण वलिापयति सोनुत्पत्तिरलय एक एव हरिः परः परानन्दः&amp;rsquo; इति च महोपनिषदि ।।13।।&lt;br&gt;&#xA;।। इति तदभिध्यानाधिकरणम् ।।7।।&lt;br&gt;&#xA;‘अत एव हीदं परात् क्रमादुत्पद्यते क्रमात् विलीयते नासावुदेति नास्तमेति&amp;rsquo; इति भाल्लवेयश्रुतौ क्रमाल्लयः प्रतीयते ।&lt;br&gt;&#xA;‘अक्षरात् परमादेव सर्वमुत्पद्यते क्रमात् । व्युत्क्रमात् वलियश्चैव तस्मिन्नेव परात्मनि ।।&amp;rsquo; इति चतुर्वेदशिखायां व्युत्क्रमाल्लयः प्रतीयते । अत&lt;br&gt;&#xA;आह-&lt;br&gt;&#xA;ॐ विपर्ययेण तु क्रमोत उपपद्यते च ॐ ।।14।।&lt;br&gt;&#xA;क्रमवचनमपि विपरीतक्रमापेक्षया ।&lt;br&gt;&#xA;‘कर्ता प्राणादिकस्यास्य हन्ता भूम्यादिकस्य च । यः क्रमाद् व्युत्क्रमाच्चैव स हरिः पर उच्यते ।।&amp;rsquo; इत्यत एव भाल्लवेयश्रुतिवचनात् ।&lt;br&gt;&#xA;‘अनुरूपः क्रमः सृष्टौ प्रतिरूपो लये क्रमः । इति क्रमेण भगवान् सृष्टिसंहारकृद्धरिः ।।&amp;rsquo; इति च पाद्मे ।&lt;br&gt;&#xA;पूर्वेषां पूर्वेषां सामर्थ्याधिक्यादुपपद्यते च । वामने च-&lt;br&gt;&#xA;‘पूर्वे पूर्वे यतो विष्णोः सन्निधानं क्रमाधिकम् । सामर्थ्याधिक्यमेतेषां पश्चादेव लयस्तथा ।।&lt;br&gt;&#xA;व्याप्तिश्चाभ्यधिका तेषामत एव न संशयः ।।&amp;rsquo; इति ।।14।।&lt;br&gt;&#xA;।। इति विपर्ययाधिकरणम् ।।8।।&lt;br&gt;&#xA;ॐ अन्तरा विज्ञानमनसी क्रमेण तल्लिङ्गादिति चेन्नाविशेषात् ॐ ।।15।।&lt;br&gt;&#xA;‘प्राणान्मनो मनसश्च विज्ञानम्&amp;rsquo; ‘यच्छेत् वाङ्मनसी प्राज्ञस्तद्यच्छेज्ज्ञान आत्मनि&amp;rsquo; इति लिङ्गात् विज्ञानमनसी अन्तरा विपरीतक्रम इति चेत् न&lt;br&gt;&#xA;विशेषप्रमाणाभावात् ।।15।।&lt;br&gt;&#xA;ॐ चराचरव्यपाश्रयस्तु स्यात् तद्-व्यपदेशो भाक्तस्तद्भावभावित्वात् ॐ ।।16।।&lt;br&gt;&#xA;‘मनसश्च विज्ञानम्&amp;rsquo; इति व्यपदेशश्चराचरेष्वालोचनात् विज्ञानं भवतीति भागापेक्षया स्यात् । न विज्ञानतत्त्वापेक्षया । स्कान्दे च-&lt;br&gt;&#xA;‘परादव्यक्तमुत्पन्नमव्यक्तात् तु महांस्तथा । विज्ञानतत्त्वं महतस्समुत्पन्नं चतुर्मुखात् ।।&lt;br&gt;&#xA;विज्ञानतत्त्वात् तु मनो मनस्तत्त्वाच्च खादिकम् । एवं बाह्या परा सृष्टिरन्तस्तद्-व्यक्त्यपेक्षया ।।&lt;br&gt;&#xA;विपरीतक्रमो ज्ञेयो यस्मादन्ते हरेर्दृशिः ।।&amp;rsquo; इति ।।16।।&lt;br&gt;&#xA;ॐ नात्माश्रुतेर्नित्यत्वाच्च ताभ्यः ॐ ।।17।।&lt;br&gt;&#xA;‘स इदं सर्वं वलिाप्यान्तस्तमसि निलीनस्तद्वलिाप्य व्युत्तिष्ठते स इदं सर्वं विसृजति विस्थापयति प्रस्थापयत्याच्छादयति प्रकाशयति&lt;br&gt;&#xA;विमोचयत्येक एव&amp;rsquo; इति श्रुतेः परमात्मापि न लीयते । अश्रुतत्वात् ब्रह्मलयस्य । निलीनशब्देनापिहितत्वमुच्यते । तुच्छेनाभ्यपिहितं यदासीत्&lt;br&gt;&#xA;इति श्रुतेः । ‘स एतस्मिंस्तमसि निलीनः प्रकृतिं पुरुषं कालं चानुपश्यति नैनं पश्यति कश्चन&amp;rsquo; इति पैङ्गिश्रुतिः । ‘नित्यो नित्यानां&lt;br&gt;&#xA;चेतनश्चेतनानाम्&amp;rsquo; ‘स नित्यो निर्गुणो विभुः परः परमात्मा&amp;rsquo; ‘नित्यो विभुः कारणो लोकसाक्षी परो गुणैः सर्वदृक् शाश्वतश्च&amp;rsquo; इत्यादि श्रुतिभ्यो&lt;br&gt;&#xA;नित्यत्वाच्च ।।17।।&lt;br&gt;&#xA;।। इति आत्माधिकरणम् ।।10।।&lt;br&gt;&#xA;‘नित्यो नित्यानाम्&amp;rsquo; इति जीवस्यापि नित्यत्वमुक्तम् । ‘सर्व एते चिदात्मानो व्युच्चरन्ति&amp;rsquo; इत्युत्पत्तिरुच्यते । अतो विरोध इत्यत आह-&lt;br&gt;&#xA;ॐ ज्ञोत एव ॐ ।।18।।&lt;br&gt;&#xA;जीवोप्यत एव परमेश्वरादुत्पद्यते । शब्दादेव । ‘ते वा एते चिदात्मानोविनष्टाः परञ्ज्योतिर्निविशन्त्यविनष्टा एवोत्पद्यन्ते न विनश्यन्ति कदाचन&amp;rsquo;&lt;br&gt;&#xA;इति काषायणश्रुतिः ।।18।।&lt;br&gt;&#xA;ॐ युक्तेश्च ॐ ।।19।।&lt;br&gt;&#xA;नित्यस्यापि हि जीवस्योपाध्यपेक्षयोत्पत्तिर्युज्यते ।&lt;br&gt;&#xA;‘उत्पद्यन्ते चिदात्मानो नित्यान्नित्याः परात्मनः । उपाध्यपेक्षया तेषामुत्पत्तिरपि नीयते ।। इति च व्योमसंहितायाम् ।।19।।&lt;br&gt;&#xA;।। इति ज्ञाधिकरणम् ।।11।।&lt;br&gt;&#xA;‘व्याप्ता ह्यात्मानश्चेतना निर्गुणाश्च सर्वात्मनः सर्वरूपाः अनन्ताः&amp;rsquo; इति काषायणश्रुतौ व्याप्तत्वं प्रतीयते । ‘अणुर्ह्येष आत्मा यं वा एते सिनीतः&lt;br&gt;&#xA;पुण्यं चापुण्यं च&amp;rsquo; इति गौपवनश्रुतावणुत्वमित्यतो विरोध इति । अतो ब्रवीति-&lt;br&gt;&#xA;ॐ उत्क्रान्तिगत्यागतीनाम् ॐ ।।20।।&lt;br&gt;&#xA;हेतूनां सकाशादणुरेव । ‘सोस्माच्छरीरादुत्क्रम्यामुं लोकमभिगच्छत्यमुष्मादिमं लोकमागच्छति स गर्भो भवति स प्रसूयते स कर्म कुरुते&amp;rsquo; इति&lt;br&gt;&#xA;पौष्यायणश्रुतेः ।।20।।&lt;br&gt;&#xA;तत्र स्वातन्त्र्यप्रतीतेः-&lt;br&gt;&#xA;‘एकः प्रसूयते जन्तुरेक एव प्रमीयते । एकोनुभुङ्क्ते सुकृतमेक एव च दुष्कृतम् ।।&amp;rsquo; इत्यादेश्च । स्वयमेवेत्यतो वक्ति-&lt;br&gt;&#xA;ॐ स्वात्मना चोत्तरयोः ॐ ।।21।।&lt;br&gt;&#xA;‘स एतेनैव स्वात्मना परेणेमं गर्भमनुप्रविशति परेण जायते परेण कर्म कुरुते परेण नीयते परेणोन्नीयते । तं वा एतमभिवदन्ति स्वात्मा&amp;rsquo; इति ।&lt;br&gt;&#xA;‘एष ह्यानन्दमादत्ते एष ह्येनं जीवमभिजीवयत्येष उद्गमयत्येष आगमयति&amp;rsquo; इत्युत्तरयोः वाक्ययोः परमात्मनैवोत्क्रान्त्यादयः ।।21।।&lt;br&gt;&#xA;ॐ नाणुरतच्छ्रुतेरिति चेन्नेतराधिकारात् ॐ ।।22।।&lt;br&gt;&#xA;‘व्याप्ता ह्यात्मानश्चेतना निर्गुणाश्च&amp;rsquo; इति व्याप्तिश्रुतेर्नाणुजीवः इति चेन्न ‘स आत्मेदं सृजति स द्विधेदं बिभर्ति अन्तर्बर्हिश्च । स&lt;br&gt;&#xA;बहुधेदमनुप्रविश्यात्मनोभिनयति । स आत्मा स आत्मानः स ईशः स विष्णुः स परः परोवरीयान्&amp;rsquo; इति परमात्माधिकारत्वात् ।&lt;br&gt;&#xA;‘एकशब्दैर्द्विशब्दैश्च बहुशब्दैश्च केशवः । एक एवोच्यते वेदैस्तावता नास्य भिन्नता ।।&amp;rsquo; इति भविष्यत्पुराणे ।&lt;br&gt;&#xA;‘तदयं प्राणोधितिष्ठति । तदुक्तमृषिणा- आ तेन यातम्&amp;rsquo; इत्यादि च ।।22।।&lt;br&gt;&#xA;ॐ स्वशब्दोन्मानाभ्यां च ॐ ।।23।।&lt;br&gt;&#xA;‘एषो ह्यात्माध्युद्गतो मानशक्तेस्तथाप्यसौ प्रमितिं याति वेदैः । पूर्णोचिन्त्यः सर्ववेदैकयोनिः सर्वाधीशः सर्ववित् सर्वकर्ता ।।&amp;rsquo; इति वाक्यशेषे&lt;br&gt;&#xA;आत्मशब्दोन्मानाभ्यां च ।&lt;br&gt;&#xA;‘आत्मामेयः परं ब्रह्म परानन्दादिकाभिधाः । वदन्ति विष्णुमेवैकं नान्यत्रासां गतिः क्वचित् ।।&amp;rsquo; इति च कौर्मे ।।23।।&lt;br&gt;&#xA;ॐ अविरोधश्चन्दनवत् ॐ ।।24।।&lt;br&gt;&#xA;अणोरपि जीवस्य सर्वशरीरव्याप्तिर्युज्यते । यथा हरिचन्दविप्लुष एकदेशपतितायाः सर्वशरीरव्याप्तिः ।&lt;br&gt;&#xA;‘अणुमात्रोप्ययं जीवः स्वदेहं व्याप्य तिष्ठति । यथा व्याप्य शरीराणि हरिचन्दनविप्लुषः ।।&amp;rsquo; इति ब्रह्माण्डपुराणे ।।24।।&lt;br&gt;&#xA;ॐ अवस्थितिवैशेष्यदिति चेन्नाभ्युपगमाद्धृदि हि ॐ ।।25।।&lt;br&gt;&#xA;सम्यगसम्यगवस्थानविशेषात् युज्यते चन्दनस्येति चेन्न । ‘हृदि ह्येष आत्मा&amp;rsquo; इति जीवस्यापि तथाभ्युपगमात् ।।25।।&lt;br&gt;&#xA;ॐ गुणाद्वालोकवत् ॐ ।।26।।&lt;br&gt;&#xA;यथालोकस्य प्रकाशगुणेन व्याप्तिर्ज्योतीरूपेणाव्याप्तिः एवं चिद्गुणेन व्याप्तिर्जीवरूपेणाव्याप्तिरिति वा । स्कान्दे च -&lt;br&gt;&#xA;असम्यक् सम्यगिति च व्यवस्थाभेदतः सुराः । व्याप्त्यव्याप्तियुतास्त्वन्ये चिद्गुणेनैव नान्यथा ।।&lt;br&gt;&#xA;चिद्गुणस्य स्वरूपत्वात् तद्-व्याप्तिश्चेति युज्यते । शक्तियोगात् सुराणां तु विविधा च व्यवस्थितिः ।। इति ।।26।।&lt;br&gt;&#xA;।। इति उत्क्रान्त्यधिकरणम् ।।12।।&lt;br&gt;&#xA;‘स नित्यो निरवयवः पुण्ययुक् पापयुक् च स इमं लोकममुं चावर्तते स विमुच्यते स एकधा न सप्तधा न शतधा&amp;rsquo; इति गौपवनश्रुतावेकस्याबहुत्वं&lt;br&gt;&#xA;प्रतीयते । ‘स पञ्चधा स सप्तधा स दशधा भवति स शतधा च सहस्रधा स गच्छति स मुच्यते&amp;rsquo; इति पाराशर्यायणश्रुतौ बहुरूपत्वं प्रतीयते ।&lt;br&gt;&#xA;अतो विरोधं परिहरति-&lt;br&gt;&#xA;ॐ व्यतिरेको गन्धवत् तथा च दर्शयति ॐ ।।27।।&lt;br&gt;&#xA;यथा पुष्पाद् गन्धः पृथग्गच्छति एवमंशिनो जीवादंशाः पृथग्गच्छन्ति । ‘अथैक एव सन् गन्धवत् व्यतिरिच्यते । अथैकीभवति । अथ बह्वीभवति&lt;br&gt;&#xA;। तं यथा यथेश्वरः कुरुते तथा भवति सोचिन्त्यः परमो गरीयान् ।&amp;rsquo; इति शाण्डिल्यश्रुतिः ।&lt;br&gt;&#xA;‘अचिन्त्ययेशशक्त्यैव ह्येकोवयववर्जितः । आत्मानं बहुधा कृत्वा क्रीडते योगसम्पदा ।।&amp;rsquo; इति च पाद्मे ।।27।।&lt;br&gt;&#xA;।। इति व्यतिरेकाधिकरणम् ।।&lt;br&gt;&#xA;‘तत्त्वमसि&amp;rsquo; ‘अहं ब्रह्मास्मि&amp;rsquo; इत्यादिषु जीवस्य परेणाभेदः प्रतीयते । ‘नित्यो नित्यानां चेतनश्चेतनानाम्&amp;rsquo; ‘द्वा सुपर्णा&amp;rsquo; इत्यादिषु भेदः । अत&lt;br&gt;&#xA;उच्यते-&lt;br&gt;&#xA;ॐ पृथगुपदेशात् ॐ ।।28।।&lt;br&gt;&#xA;भिन्नोचिन्त्यः परमो जीवसङ्घात् पूर्णः परो जीवसङ्घो ह्यपूर्णः । यतस्त्वसौ नित्यमुक्तो ह्ययं च बन्धात् मोक्षं तत एवाभिवाञ्छेत् ।।&lt;br&gt;&#xA;इति सोपपत्तिककौशिकश्रुतेर्भिन्न एव जीवः ।।28।।&lt;br&gt;&#xA;ॐ तद्गुणसारत्वात्तु तद्-व्यपदेशः प्राज्ञवत् ॐ ।।29।।&lt;br&gt;&#xA;ज्ञानानन्दादिब्रह्मगुणा एवास्य यतः सारः स्वरूपमतोभेदव्यपदेशः । यथा सर्वगुणात्मकत्वात् सर्वात्मकत्वं ब्रह्मण उच्यते ‘सर्वं खल्विदं ब्रह्म&amp;rsquo;&lt;br&gt;&#xA;इति । भविष्यत्पर्वणि च -&lt;br&gt;&#xA;‘भिन्ना जीवाः परो भिन्नस्तथापि ज्ञानरूपतः । प्रोच्यन्ते ब्रह्मरूपेण वेदवादेषु सर्वशः ।।&amp;rsquo; इति ।।29।।&lt;br&gt;&#xA;।। इति पृथगुपदेशाधिकरणम् ।।&lt;br&gt;&#xA;जीवस्याप्युत्पत्तिरुक्ता । अतस्तस्य ‘सोनादिना पुण्येन पापेन चानुबद्धः । परेण निर्मुक्त आनन्त्याय कल्पते&amp;rsquo; इत्यनादिकर्मसम्बन्ध&lt;br&gt;&#xA;आनन्त्यावाप्तिश्च न युज्यत इत्यत आह-&lt;br&gt;&#xA;ॐ यावदात्मभावित्वाच्च न दोषस्तद्दर्शनात् ॐ ।।30।।&lt;br&gt;&#xA;यावत्परमात्मा तिष्ठत्यनाद्यनन्तत्वेनैवं जीवोपि ।&lt;br&gt;&#xA;‘नित्यः परो नित्यो जीवोनित्यास्तस्य धातवः । अत उत्पद्यते च म्रियते च विमुच्यते च ।।&amp;rsquo; इति च आग्निवेश्यश्रुतिः ।&lt;br&gt;&#xA;‘आत्मा नित्यः सुखदुःखे त्वनित्ये जीवो नित्यो धातुरस्य त्वनित्यः&amp;rsquo; इति च भारते ।।30।।&lt;br&gt;&#xA;।। इति यावदधिकरणम् ।।&lt;br&gt;&#xA;‘विज्ञानात्मा सह देवैश्च सर्वैः&amp;rsquo; ‘स आनन्दः स बलः स ओजः स परेणामुं लोकं नीयते स विमुच्यते&amp;rsquo; इति जीवस्य ज्ञानानन्दादिरूपत्वमुच्यते ।&lt;br&gt;&#xA;‘स दुखाद्विमुक्त आनन्दी भवति । सोज्ञानात् विमुक्तो ज्ञानी भवति । सोबलात् विमुक्तो बली भवति । स नित्यो निरातङ्कोवतिष्ठते&amp;rsquo; इति&lt;br&gt;&#xA;पैङ्गिश्रुतावनानन्दादिरूपत्वं प्रतीयते । अत आह-&lt;br&gt;&#xA;ॐ पुंस्त्वादिवत्त्वस्य सतोभिव्यक्तियोगात् ॐ ।।31।।&lt;br&gt;&#xA;यथा बालस्य सदेव पुंस्त्वं यौवनेभिव्यज्यते एवं सतामेवानन्दादीनां व्यक्त्यपेक्षया तदुक्तिः ।&lt;br&gt;&#xA;‘बलमानन्द ओजश्च सहो ज्ञानमनाकुलम् । स्वरूपाण्येव जीवस्य व्यज्यन्ते परमाद्विभोः ।।&amp;rsquo; इति च गौपवनश्रुतिः ।।31।।&lt;br&gt;&#xA;ॐ नित्योपलब्ध्यनुपलब्धिप्रसङ्गोन्यतरनियमो वान्यथा ॐ ।।32।।&lt;br&gt;&#xA;व्यक्त्यनङ्गीकारे देवानां च नित्योपलब्धिरानन्दादीनामसुराणां नित्यानुपलब्धिर्मनुष्याणां च नित्योपलब्ध्यनुपलब्धी च प्रसज्येते&lt;br&gt;&#xA;। ‘नित्यानन्दो नित्यज्ञानो नित्यबलः परमात्मा नैवमासुरा एवमनेवं च मनुष्याः&amp;rsquo; इति ह्याग्निवेश्यश्रुतिः । भविष्यत्पर्वणि च-&lt;br&gt;&#xA;‘नित्यानन्दज्ञानबला देवा नैवं तु दानवाः । दुःखोपलब्धिमात्रास्ते मानुषास्तूभयात्मकाः ।।&lt;br&gt;&#xA;तेषां यदन्यथा दृश्यं तदुपाधिकृतं मतम् । विज्ञानेनात्मयोगेन निजरूपे व्यवस्थितिः ।।&lt;br&gt;&#xA;सम्यज्ज्ञानं तु देवानां मनुष्याणां विमिश्रितम् । विपरीतं च दैत्यानां ज्ञानस्यैवं व्यवस्थितिः ।।&amp;rsquo; इति ।।32।।&lt;br&gt;&#xA;।। इति पुंस्त्वाधिकरणम् ।।16।।&lt;br&gt;&#xA;ईश्वरस्यैव कर्तृत्वमुक्तम् । ‘यत्कर्म कुरुते तदभिसम्पद्यते&amp;rsquo; इति जीवस्याप्युपलभ्यते । अत आह-&lt;br&gt;&#xA;ॐ कर्ता शास्त्रार्थवत्त्वात् ॐ ।।33।।&lt;br&gt;&#xA;जीवस्य कर्तृत्वाभावे शास्त्रस्याप्रयोजकत्वप्राप्तेर्जीवोपि कर्ता ।।33।।&lt;br&gt;&#xA;ॐ विहारोपदेशात् ॐ ।।34।।&lt;br&gt;&#xA;‘स्त्रीभिर्वा यानैर्वा ज्ञातिभिर्वाज्ञातिभिर्वा&amp;rsquo; इत्यादिना मोक्षेपि ।।34।।&lt;br&gt;&#xA;ॐ उपादानात् ॐ ।।35।।&lt;br&gt;&#xA;साधनाद्युपादानप्रतीतेश्च ।।35।।&lt;br&gt;&#xA;ॐ व्यपदेशाच्च क्रियायां न चेन्निर्देशविपर्ययः ॐ ।।36।।&lt;br&gt;&#xA;‘आत्मानमेव लोकमुपासीत&amp;rsquo; इति क्रियायां व्यपदेशाच्च । अन्यथात्मैव लोकमिति निर्देशः स्यात् ।।36।।&lt;br&gt;&#xA;तर्हि कथमीश्वरस्यैव कर्तृत्वमित्यतो वक्ति-&lt;br&gt;&#xA;ॐ उपलब्धिवदनियमः ॐ ।।37।।&lt;br&gt;&#xA;यथा ज्ञान इदं ज्ञास्यामीत्यनियमः प्रतीयते एवं कर्मण्यपि जीवस्य । ‘य आत्मानमन्तरो यमयति&amp;rsquo; इति श्रुतेः ।।37।।&lt;br&gt;&#xA;कुतः?&lt;br&gt;&#xA;ॐ शक्तिविपर्ययात् ॐ ।।38।।&lt;br&gt;&#xA;अल्पशक्तित्वाज्जीवस्य ।।38।।&lt;br&gt;&#xA;ॐ समाध्यभावाच्च ॐ ।।39।।&lt;br&gt;&#xA;समाधानाभावाच्चास्वातन्त्र्यं प्रतीयते ।।39।।&lt;br&gt;&#xA;ॐ यथा च तक्षोभयथा ॐ ।।40।।&lt;br&gt;&#xA;यथा तक्ष्णः कारयितृनियतत्वं कर्तृत्वं च विद्यते एवं जीवस्यापि ।।40।।&lt;br&gt;&#xA;ॐ परात्तु तच्छ्रुतेः ॐ ।।41।।&lt;br&gt;&#xA;सा च कर्तृत्वशक्तिः परादेव ।&lt;br&gt;&#xA;कर्तृत्वं करणत्वं च स्वभावश्चेतना धृतिः । यत्प्रसादादिमे सन्ति न सन्ति यदुपेक्षया ।। इति हि पैङ्गिश्रुतिः ।।41।।&lt;br&gt;&#xA;ॐ कृतप्रयत्नापेक्षस्तु विहितप्रतिषेधावैयर्थ्यादिभ्यः ॐ ।।42।।&lt;br&gt;&#xA;ततोप्रयोजकत्वं शास्त्रस्य नापद्यते । कृतप्रयत्नापेक्षत्वात् तत्प्रेरकत्वस्य । आदिशब्देनावैषम्यादि ।&lt;br&gt;&#xA;‘पूर्वकर्म प्रयत्नं च संस्कारं चाप्यपेक्ष्य तु । ईश्वरः कारयेत् सर्वं तच्चेश्वरकृतं स्वयम् ।।&lt;br&gt;&#xA;अनादित्वाददोषश्च पूर्णशक्तित्वतो हरेः ।।&amp;rsquo; इति भविष्यत्पर्वणि ।&lt;br&gt;&#xA;‘एतदेवं न चाप्येवमेतदस्ति च नास्ति च&amp;rsquo; इति च मोक्षधर्मे ।।42।।&lt;br&gt;&#xA;।। इति कर्तृत्वाधिकरणम् ।।17।।&lt;br&gt;&#xA;‘अंशा एव हीमे जीवा अंशो हि परमेश्वरः । स्वयमंशैरिदं सर्वं कारयत्यचलो हरिः ।।&amp;rsquo; इति गौपवनश्रुतौ अंशत्वं जीवस्योपलभ्यते ।&lt;br&gt;&#xA;‘नैवांशो न सम्बन्धो नापेक्ष्यो जीवः परस्य । तथापि तु यथायोगं फलदः प्रभुरेकराट् ।।&lt;br&gt;&#xA;न नियम्यः स कस्यापि स सर्वस्य नियामकः ।।&amp;rsquo; इति च भाल्लवेयश्रुतौ ।।&lt;br&gt;&#xA;अतो ब्रवीति-&lt;br&gt;&#xA;ॐ अंशो नानाव्यपदेशादन्यथा चापि दाशकितवादित्वमधीयत एके ॐ ।।43।।&lt;br&gt;&#xA;‘मां रक्षतु विभुर्नित्यं पुत्रोहं परमात्मनः&amp;rsquo; ‘अवः परेण पितरं यो अस्यानुवेद पर एनावरेण&amp;rsquo; ‘यस्तद्वेद स पितुष्पितासत्&amp;rsquo; ‘यस्ता विजानात् स&lt;br&gt;&#xA;पितुष्पितासत्&amp;rsquo;&lt;br&gt;&#xA;‘द्वा सुपर्णा सयुजा सखाया समानं वृक्षं परिषस्वजाते । तयोरन्यः पिप्पलं स्वाद्वत्त्यनश्नन्नन्यो अभिचाकशीति ।।&amp;rsquo;&lt;br&gt;&#xA;इत्यादिना नानाव्यपदेशादंशो जीवः । तथा च पाराशर्यायणश्रुतिः-&lt;br&gt;&#xA;‘अंशो ह्येष परस्य योयं पुमानुत्पद्यते च म्रियते च नाना ह्येनं व्यपदिशन्ति पितेति पुत्रेति भ्रातेति सखेति च&amp;rsquo; इति ।&lt;br&gt;&#xA;‘अन्यः परोन्यो जीवो नासावस्य कुतश्चन । नायं तस्यापि कश्चन&amp;rsquo; इत्यन्यथा च काषायणश्रुतिः । ‘ब्रह्म दाशा ब्रह्म कितवाः ब्रह्मैवेमे दाशा&amp;rsquo;&lt;br&gt;&#xA;इत्यभेदेनाप्येकेधीयते । तथा चाग्निवेश्यश्रुतिः- ‘अंशो ह्येष परस्य भिन्नं ह्येनमधीयिरेभिन्नं ह्येनमधीयिरे&amp;rsquo; इति । वाराहे च-&lt;br&gt;&#xA;‘पुत्रभ्रातृसखित्वेन स्वामित्वेन यतो हरिः । बहुधा गीयते वेदैर्जीवोंशस्तस्य तेन तु ।।&lt;br&gt;&#xA;यतो भेदेन तस्यायमभेदेन च गीयते । अतश्चांशत्वमुद्दिष्टं भेदोभेदौ न मुख्यतः ।।&amp;rsquo; इति ।।43।।&lt;br&gt;&#xA;ॐ मन्त्रवर्णात् ॐ ।।44।।&lt;br&gt;&#xA;‘पादोस्य विश्वा भूतानि&amp;rsquo; इति ।।44।।&lt;br&gt;&#xA;ॐ अपि स्मर्यते ॐ ।।45।।&lt;br&gt;&#xA;‘ममैवांशो जीवलोके जीवभूतः सनातनः&amp;rsquo; इति ।।45।।&lt;br&gt;&#xA;अनंशत्वश्रुतेर्गतिं चाह-&lt;br&gt;&#xA;ॐ प्रकाशादिवन्नैवं परः ॐ ।।46।।&lt;br&gt;&#xA;अंशत्वेपि न मत्स्यादिरूपी पर एवंविधः । यथा तेजोंशस्यैव कालाग्नेः खद्योतस्य च नैकप्रकारता । यथा जलांशस्यामृतसमुद्रस्य मूत्रादेश्च । यथा&lt;br&gt;&#xA;च पृथिव्यंशस्य मेरोर्विष्टादेश्च । अभिमानिदेवतापेक्षयैतत् ।।46।।&lt;br&gt;&#xA;ॐ स्मरन्ति च ॐ ।।47।।&lt;br&gt;&#xA;‘एते स्वांशकलाः पुंसः कृष्णस्तु भगवान् स्वयम्&amp;rsquo;&lt;br&gt;&#xA;‘अतः परं यदव्यक्तमव्यूढगुणबृंहितम् । अदृष्टाश्रुतवस्तुत्वात् स जीवो यः पुनर्भवः ।।&amp;rsquo;&lt;br&gt;&#xA;‘स्वांशश्चाथो विभिन्नांश इति द्वेधांश इष्यते । अंशिनो यत्तु सामर्थ्यं यत्स्वरूपं यथास्थितिः ।।&lt;br&gt;&#xA;तदेव नाणुमात्रोपि भेदः स्वांशाशिनोः क्वचित् । विभिन्नांशोल्पशक्तिः स्यात् किञ्चित् सादृश्यमात्रयुक् ।।&amp;rsquo; इति वाराहे ।&lt;br&gt;&#xA;‘न त्वत्समोस्त्यभ्यधिकः कुतोन्यः&amp;rsquo; इति च ।।47।।&lt;br&gt;&#xA;ॐ अनुज्ञापरिहारौ देहसम्बन्धाज्ज्योतिरादिवत् ॐ ।।48।।&lt;br&gt;&#xA;परानुज्ञया प्रवृत्तिः परतो बन्धनिवृत्तिश्च जीवस्य प्रतीयते अंशत्वेपि देहसम्बन्धात् । ‘य आत्मानमन्तरो यमयति&amp;rsquo; ‘तमेवं विद्वानमृत इह भवति&amp;rsquo;&lt;br&gt;&#xA;इत्यादिना न तु परस्य ।&lt;br&gt;&#xA;‘वासुदेवः सङ्कर्षणः प्रद्युम्नोनिरुद्धोहं मत्स्यः कूर्मो वराहो नारसिंहो वामनो रामो रामः कृष्णः बुद्धः कल्किरहं शतधाहं&lt;br&gt;&#xA;सहस्रधाहममितोहमनन्तोहं नैवैते जायन्ते न म्रियन्ते नैषामनुज्ञा न बन्धो न मुक्तिः सर्व एव ह्येते पूर्णा अजरा अमृता परमाः परानन्दाः&amp;rsquo; इति&lt;br&gt;&#xA;चतुर्वेदशिखायाम् ।&lt;br&gt;&#xA;युज्यते च ज्योतिरादिवत् यथादित्यो वियद्गतस्तत्प्रकाशश्चैकप्रकारः । ‘शुक्लं कृष्णं कनीनिका&amp;rsquo; इति तदंशस्याप्यक्ष्णो देहसम्बन्धान्न तादृशी&lt;br&gt;&#xA;शक्तिः । तदनुग्राह्यत्वं तेनैवावृतिपरिहारश्च । यथा बाह्यामृतजलस्यामृतसमुद्रस्य चैकत्वं तदंशस्यापि श्लेष्मणस्तदनुग्राह्यत्वं तेनैव&lt;br&gt;&#xA;विरोधिनिवृत्तिश्च । मोक्षधर्मे च-&lt;br&gt;&#xA;यत्किञ्चिदिह लोकेस्मिन् देहबद्धं विशाम्पते । सर्वं पञ्चभिराविष्टं भूतैरीश्वरबुद्धिजैः ।।&lt;br&gt;&#xA;ईश्वरो हि महद्भूतं प्रभुर्नारायणो विराट् । भूतान्तरात्मा विज्ञेयः सगुणो निर्गुणोपि च ।।&lt;br&gt;&#xA;भूतप्रलयमव्यक्तं शुश्रूषुर्नृपसत्तम ।। इति ।।&lt;br&gt;&#xA;वाराहे च-&lt;br&gt;&#xA;अंशाश्च देहयोग्यत्वाज्जीवा बन्धादिसंयुताः । अनुग्राह्याश्चेश्वरेण न तु मत्स्यादिको हरिः ।।&lt;br&gt;&#xA;अदेहबन्धयोग्यत्वाद् यथा सूर्यप्रभाक्षिणी । यथामृतसमुद्रस्य श्लेष्मादेश्च द्विरूपता ।।&lt;br&gt;&#xA;अनुग्राह्यत्वमन्यस्य तेनैवावृतिरोधनम् ।। इति ।।48।।&lt;br&gt;&#xA;ॐ असन्ततोश्चाव्यतिकरः ॐ ।।49।।&lt;br&gt;&#xA;अपूर्णशक्तित्वाच्च जीवस्य न मत्स्यादिसाम्यम् । तथा च चतुर्वेदशिखायाम् - ‘तस्य ह वा एतस्य परमस्य त्रीणि रूपाणि कृष्णो रामः कपलि&lt;br&gt;&#xA;इति । तस्य ह वा एतस्य परमस्य पञ्चरूपाणि दशरूपाणि शतरूपाणि सहस्ररूपाणि अमितरूपाणि । तानि ह वा एतानि सर्वाणि पूर्णानि&lt;br&gt;&#xA;सर्वाण्यनन्तानि सर्वाण्यसम्मितानि । अथावराः सर्व एवापूर्णा सर्व एव बध्यन्तेथ मुच्यन्ते च केचन ।&amp;rsquo; इति ।।49।।&lt;br&gt;&#xA;ॐ आभास एव च ॐ ।।50।।&lt;br&gt;&#xA;‘रूपं रूपं प्रतिरूपो बभूव&amp;rsquo; इति प्रतिबिम्बत्वाच्च न साम्यम् । वाराहे च-&lt;br&gt;&#xA;‘द्विरूपावंशकौ तस्य परमस्य हरेर्विभोः । प्रतिबिम्बांशकश्चाथ स्वरूपांशक एव च ।।&lt;br&gt;&#xA;प्रतिबिम्बांशका जीवाः प्रादुर्भावाः परे स्मृताः । प्रतिबिम्बेष्वल्पसाम्यं स्वरूपाणीतराणि तु ।।&amp;rsquo; इति ।।&lt;br&gt;&#xA;‘सोपाधिरनुपाधिश्च प्रतिबिम्बो द्विधेयते । जीव ईशस्यानुपाधिरिन्द्रचापो यथा रवेः ।।&amp;rsquo; इति पैङ्गिश्रुतिः ।।&lt;br&gt;&#xA;‘यथैषा पुरुषे च्छाया एतस्मिन्नेतदाततम्&amp;rsquo; इति च श्रुतिः ।।50।।&lt;br&gt;&#xA;।। इति अंशाधिकरणम् ।।&lt;br&gt;&#xA;प्रतिबिम्बानां मिथो वैचित्र्ये कारणमाह-&lt;br&gt;&#xA;ॐ अदृष्टानियमात् ॐ ।।51।।&lt;br&gt;&#xA;अनादिविद्याकर्मादिवैचित्र्यात् वैचित्र्यम् ।।51।।&lt;br&gt;&#xA;ॐ अभिसन्ध्यदिष्वपि चैवम् ॐ ।।52।।&lt;br&gt;&#xA;इच्छाद्वेषसुखदुःखादिवैचित्र्यं चादृष्टादेव । चशब्देन प्रतिक्षणवैचित्र्यं च ।।52।।&lt;br&gt;&#xA;ॐ प्रदेशादिति चेन्नान्तर्भार्वात् ॐ ।।53।।&lt;br&gt;&#xA;न स्वर्गभूम्यादिप्रदेशविशेषाद् वैचित्र्यम् । तत्प्राप्तेरप्यदृष्टापेक्षत्वात् । एकदेशस्थितानामेव वैचित्र्यदर्शनाच्च ।।53।।&lt;br&gt;&#xA;।। इति अदृष्टाधिकरणम् ।।19।।&lt;br&gt;&#xA;इति श्रीमदानन्दतीर्थभगवत्पादाचार्यविरचिते ब्रह्मसूत्रभाष्ये द्वितीयाध्यायस्य तृतीयः पादः&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/mAdhvam/tattvam/madhvaH/bhAShyam/mUlam/02/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mAdhvam/tattvam/madhvaH/bhAShyam/mUlam/02/04/</guid>
      <description>&lt;p&gt;अथ चतुर्थः पादः&lt;br&gt;&#xA;युक्तिसहितश्रुतिविरोधं श्रुतीनामपाकरोत्यनेन पादेन । ‘प्राणा एवेदमग्र आसुस्तेभ्यो भूतानि जज्ञिरे । भूतेभ्योण्डमण्डस्यान्तस्त्विमे लोकाः ।&lt;br&gt;&#xA;अथ प्राणा एवानादयः प्राणा नित्याः&amp;rsquo; इति काषायणश्रुतौ प्राणानामनुत्पत्तिः श्रूयते ।&lt;br&gt;&#xA;नोपादानं हीन्द्रियाणामतोनुत्पत्तिरिष्यते । उपादानकृता सृष्टिः सर्वलोकेषु दृश्यते ॥ इति भविष्यत्पर्वणि ।&lt;br&gt;&#xA;‘एतस्माज्जायते प्राणो मनस्सर्वेन्द्रियाणि च&amp;rsquo; इति च । अत उच्यते-&lt;br&gt;&#xA;ॐ तथा प्राणाः ॐ ॥1॥&lt;br&gt;&#xA;यथाकाशादयः परमात्मन उत्पद्यन्ते तथा प्राणा अपि ॥1॥&lt;br&gt;&#xA;ॐ गौण्यसम्भवात् ॐ ॥2॥&lt;br&gt;&#xA;अनादित्वश्रुतिर्गौणानादित्वापेक्षया । मुख्यासम्भवात् ।&lt;br&gt;&#xA;‘नित्यान्येतानि सौक्ष्म्येण हीन्द्रियाणि तु सर्वशः । तेषां भूतैरुपचयः सृष्टिकाले विधीयते ॥&lt;br&gt;&#xA;परेण साम्यसम्प्राप्तेः कस्य स्यान्मुख्यनित्यता ॥&amp;rsquo; इति भविष्यत्पर्वणि ॥2॥&lt;br&gt;&#xA;ॐ प्रतिज्ञानुपरोधाच्च ॐ ॥3॥&lt;br&gt;&#xA;‘इदं सर्वमसृजत&amp;rsquo; इति ॥3॥&lt;br&gt;&#xA;‘द्विधा हैवेन्द्रियाणि नित्यानि चानित्यानि च । तत्र नित्यं मनोनादित्वान्न ह्यमनाः पुमांस्तिष्ठत्यनित्यान्यन्यानि&amp;rsquo; इति गौपवनश्रुतौ मनसोनुत्पत्तिः&lt;br&gt;&#xA;सयुक्तिका श्रूयते । अत आह-&lt;br&gt;&#xA;ॐ तत्प्राक्श्रुतेश्च ॐ ॥4॥&lt;br&gt;&#xA;‘मनः सर्वेन्द्रियाणि च&amp;rsquo; इति पूर्वोक्तत्वान्नानुत्पत्तिर्मनसो युज्यते ।&lt;br&gt;&#xA;पूर्वं मनः समुत्पन्नं ततोन्येषां समुद्भवः । तदनुत्पत्तिवचनमल्पोपचयकारणात् ॥&lt;br&gt;&#xA;इति वायुप्रोक्तवचनं चशब्देन गृहीतम् ॥4॥&lt;br&gt;&#xA;॥ इति मनोधिकरणम् ॥2॥&lt;br&gt;&#xA;‘नित्ययानित्यया स्तौमि परमात्मानमच्युतम्&amp;rsquo; इति । ‘वाग्वाव नित्या न ह्येषोत्पद्यतेस्यां हि श्रुतिरवतिष्ठते&amp;rsquo; इति सयुक्तिकं पौष्यायणश्रुतौ&lt;br&gt;&#xA;वाचोनुत्पत्तिरुच्यते । अतो ब्रवीति-&lt;br&gt;&#xA;ॐ तत्पूर्वकत्वाद्वाचः ॐ ॥5॥&lt;br&gt;&#xA;‘तस्मान्मन एव पूर्वरूपं वागुत्तररूपम्&amp;rsquo; इति मनःपूर्वकत्वात् वाचो नानुत्पत्तिः ।&lt;br&gt;&#xA;‘वागिन्द्रियस्य नित्यत्वं श्रुतिसन्निधियोग्यता । उत्पत्तिर्मनसो यस्मान्न नित्यत्वं कुतश्चन ॥&amp;rsquo; इति वायुप्रोक्ते ॥5॥&lt;br&gt;&#xA;॥ इति वागधिकरणम् ॥&lt;br&gt;&#xA;‘सप्त प्राणाः प्रभवन्ति तस्मात्&amp;rsquo; इति श्रुतिः ।&lt;br&gt;&#xA;सप्तैव मारुता बाह्ये प्राणाः सप्त तथात्मनि । अधिदैवे तथाध्यात्मे सङ्ख्यासाम्यं विदो विदुः ॥ इति च स्कान्दे ।&lt;br&gt;&#xA;‘द्वादश वा एते प्राणा द्वादश मासा द्वादशादित्या द्वादशराशयो द्वादशग्रहाः&amp;rsquo; इति कौण्डिन्यश्रुतौ द्वादशप्राणा दृश्यन्ते । अतो वक्ति-&lt;br&gt;&#xA;ॐ सप्तगतेर्विशेषित्वाच्च ॐ ॥6॥&lt;br&gt;&#xA;ज्ञानेन्द्रियापेक्षया सप्तत्वम् । ‘गुहाशयां निहिताः सप्त सप्त&amp;rsquo; इति विशेषणात् ।&lt;br&gt;&#xA;‘सप्तप्राणास्त्ववगतेः पञ्चप्राणाश्च कर्मणः । एवं प्राणद्वादशकं शरीरे नित्यसंस्थितम् ॥&amp;rsquo; इति भविष्यत्पर्ववचनं चशब्दात् ॥6॥&lt;br&gt;&#xA;ॐ हस्तादयस्तु स्थितोतो नैवम् ॐ ॥7॥&lt;br&gt;&#xA;हस्तादीनां कर्मविषयत्वान्न सहपाठः ।&lt;br&gt;&#xA;‘संसारस्थितिहेतुत्वात् स्थितं कर्म विदो विदुः । तस्मादुद्गतिहेतुत्वात् ज्ञानं गतिरिहोच्यते ॥&amp;rsquo; इति वायुप्रोक्ते ॥7॥&lt;br&gt;&#xA;॥ इति सप्तगत्यधिकरणम् ॥&lt;br&gt;&#xA;‘दिवीव चक्षुराततम्&amp;rsquo; इति व्याप्तिः प्रतीयते । दूरश्रवणदर्शनादियुक्तिश्च । ‘अणुभिः पश्यत्यणुभिः कृणोति प्राणा वा अणवः प्राणैर्ह्येतद्भवति&amp;rsquo;&lt;br&gt;&#xA;इति च कौण्डिन्यश्रुतिः । अतो वक्ति-&lt;br&gt;&#xA;ॐ अणवश्च ॐ ॥8॥&lt;br&gt;&#xA;‘तद्यथा ह्यणुनश्चक्षसः प्रकाशो व्यातत एवमेवास्य पुरुषस्य प्रकाशो व्याततोणुर्ह्येवैष पुरुषो भवति&amp;rsquo; इति शाण्डिल्यश्रुतिः ॥8॥&lt;br&gt;&#xA;॥ इति अण्वधिकरणम् ॥&lt;br&gt;&#xA;‘नैव प्राण उदेति नास्तमेत्येकल एव मध्ये स्थाता । अथैनमाहुर्मध्यम इति&amp;rsquo; इति मुख्यप्राणस्यानुत्पत्तिः श्रूयते ।&lt;br&gt;&#xA;‘यत्प्राप्तिर्यत्परित्याग उत्पत्तिर्मरणं तथा । तस्योत्पत्तिर्मृतिश्चैव कथं प्राणस्य युज्यते ॥&amp;rsquo; इति च युक्तिर्वायुप्रोक्ते ।&lt;br&gt;&#xA;‘आत्मत एष प्राणो जायते&amp;rsquo; इति च । अत आह-&lt;br&gt;&#xA;ॐ श्रेष्ठश्च ॐ ॥9॥&lt;br&gt;&#xA;‘सौक्ष्म्येण ह वा एषोवतिष्ठते स्थूलत्वेनोदेति सूक्ष्मश्चाथो स्थूलश्च प्रकृतितः सूक्ष्मोन्यतः स्थूलोथैनमाहुः सादिरनादिरिति&amp;rsquo; इति&lt;br&gt;&#xA;गौपवनश्रुतेः ॥9॥&lt;br&gt;&#xA;ॐ न वायुक्रिये पृथगुपदेशात् ॐ ॥10॥&lt;br&gt;&#xA;‘चेष्टायां बाह्यवायौ च मुख्यप्राणे च गीयते । प्राणशब्दस्त्रिषु ह्येषु मुखे मुख्यः प्रकीर्तितः ॥&amp;rsquo;&lt;br&gt;&#xA;इति वायुक्रिययोरपि व्यपदेशादुत्पत्तिश्रुतिस्तयोर्न स्यात् । ‘स प्राणसृजत&amp;hellip;. खं वायुर्ज्योतिरापः&amp;hellip;.. तपो मन्त्राः कर्म&amp;rsquo; इति पृथगुपदेशात् ।&lt;br&gt;&#xA;‘भूतानि चेष्टा मन्त्राश्च मुख्यप्राणादिदं जगत् । मुख्यप्राणः परस्माच्च न परः कारणान्वितः ॥&amp;rsquo; इति वायुप्रोक्ते ॥10॥&lt;br&gt;&#xA;॥ इति मुख्यप्राणाधिकरणम् ॥6॥&lt;br&gt;&#xA;‘प्राणाददमाविरासीत् प्राणो धत्ते प्राणे लयमभ्युपैति न प्राणः किञ्चिदाश्रितः&amp;rsquo; इत्यग्निवेश्यश्रुतौ ।&lt;br&gt;&#xA;‘यदाश्रयादस्य चेष्टा सोन्यं कथमुपाश्रयेत् । यथा प्राणस्तथा राजा सर्वस्यैकाश्रयो भवेत् ॥&amp;rsquo; इति च युक्तिर्भारते ।&lt;br&gt;&#xA;‘प्राणस्यैतद्वशे सर्वं प्राणः परवशे स्थितः । न परः किञ्चिदाश्रित्य वर्तते परमो यतः ॥&amp;rsquo; इति पैङ्गिश्रुतिः ॥ अत आह-&lt;br&gt;&#xA;ॐ चक्षुरादिवत्तु तत्सहशिष्ट्यादिभ्यः ॐ ॥11।।&lt;br&gt;&#xA;चक्षुरादिवन्मुख्यप्राणोपि परमात्मवश एव । ‘सर्वं ह्येवैतत्परमेवतिष्ठते प्राणश्च प्राणाश्च प्राणिनश्च स ह्येक एवैतान्नयत्युन्नयति वशीकरोति&amp;rsquo; इति&lt;br&gt;&#xA;गौपवनश्रुतौ चक्षुरादिभिः सह तद्वशत्वेनैव शासनात् ।&lt;br&gt;&#xA;‘सर्वकर्तापि सन्प्राणः परमाधारतः स्थितः । कथमेवान्यथा स स्यात् यतो नैवेश्वद्वयम् ।।&lt;br&gt;&#xA;अवान्तरेश्वरत्वेन तस्येश्वरवचो भवेत् । अतो मध्यमतामाहुस्तस्य वेदेषु वेदिनः ।।&lt;br&gt;&#xA;अनन्येश्वरता प्राणे तदन्येश्वरवर्जनात् । यतो विशेषवाक्येन ह्रियते समतावचः ।।&amp;rsquo;&lt;br&gt;&#xA;‘नान्योतोस्ति द्रष्टा&amp;rsquo; ‘नान्यदतोस्ति द्रष्ट्रु&amp;rsquo; इत्यादिवचनयुक्तय आदिशब्दोक्ताः ।।11।।&lt;br&gt;&#xA;ॐ अकरणत्वाच्च न दोषस्तथा हि दर्शयति ॐ ।।12।।&lt;br&gt;&#xA;इतरेषां प्राणानां करणत्वान्मुख्यस्याकरणत्वात् तस्यान्येभ्य उत्तमत्वं युज्यते । माण्डव्यश्रुतिश्च- ‘तानि ह वा एतानि सर्वाणि करणान्यथ प्राण&lt;br&gt;&#xA;एवाकरणस्तस्मान्मुख्यस्तस्मात् मुख्य इत्याचक्षते&amp;rsquo; इति ।।12।।&lt;br&gt;&#xA;।। इति चक्षुराद्यधिकरणम् ।।7।।&lt;br&gt;&#xA;‘सर्वे वा एते मुख्यदासाः प्राणोपानो व्यान उदानः समान इति । अथ प्राणो वाव सम्राट्&amp;rsquo; इति कौण्डिन्यश्रुतिः ।&lt;br&gt;&#xA;‘प्राणापानादयः सर्वे मुख्यदासा यतोनिशम् । अतस्तदाज्ञया नित्यं स्वानि कर्माणि कुर्वते ।।&amp;rsquo; इति युक्तिर्वायुप्रोक्ते ।&lt;br&gt;&#xA;‘मुख्यस्यैव स्वरूपाणि प्राणाद्याः पञ्चवायवः । स एव प्राणिनां देहे पञ्चधा वर्ततेनिशम् ।।&amp;rsquo; इति च गौपवनश्रुतिः । अतो वक्ति-&lt;br&gt;&#xA;ॐ पञ्चवृत्तिर्मनोवद्य्वपदिश्यते ॐ ।।13।।&lt;br&gt;&#xA;‘अथ पञ्चवृत्त्यैतात् प्रवर्तते प्राणो वाव पञ्चवृत्तिः प्राणोपानो व्यान उदानः समान इति । तेभ्यो वा एतेभ्यः पञ्चदाासाः प्रजायन्ते । प्राणाद् वाव&lt;br&gt;&#xA;प्राणोपानादपानो व्यानात् व्यान उदानात् उदानः समानादेव समानो यथा ह वै मनः पञ्चधा व्यपदिश्यते मनोबुद्धिरहङ्कारश्चित्तं चेतनेति । तेभ्यो&lt;br&gt;&#xA;वा एतेभ्यः पञ्च दासाः प्रजायन्ते । मनसो वाव मनो बुद्धेः बुद्धिरहङ्कारादहङ्कारश्चित्तात् चित्तं चेतनाया एव चेतनैवमिति&amp;rsquo; इति ।।13।।&lt;br&gt;&#xA;।। इति पञ्चवृत्यधिकरणम् ।।8।।&lt;br&gt;&#xA;‘प्राण एवाधस्तात् प्राण उपरिष्ठात् प्राणो मध्यतः प्राणः सर्वतः प्राण एवेदं सर्वम्&amp;rsquo; इति प्राणस्य व्याप्तिः प्रतीयते ।&lt;br&gt;&#xA;‘यतः सर्वं जगद्य्वाप्य तिष्ठति प्राण एव तु । अतो धृतं जगत्सर्वमन्यथा केन धार्यते ।।&amp;rsquo; इति च युक्तिर्वायुप्रोक्ते ।&lt;br&gt;&#xA;‘अणुनैतत् सृज्यते अणुनैतद्धार्यते अणौ लयमभ्युपैति प्राणो वा अणुः प्राणो ह्येतद्भवति&amp;rsquo; इति च सौत्रायणश्रुतिः । अत आह-&lt;br&gt;&#xA;ॐ अणुश्च ॐ ।।14।।&lt;br&gt;&#xA;स वा एष प्राणोणुर्महान्नामान्तर्वाणुर्बर्हिर्महान् प्राणो वा ईशितव्येश ईशो ह्यसौ सर्वस्येशितव्यश्च परस्य&amp;rsquo; इति हि कौण्डिण्यश्रुतिः ।।14।।&lt;br&gt;&#xA;।। इति प्राणाणुत्वाधिकरणम् ।।&lt;br&gt;&#xA;करणत्वं प्राणानामुक्तम् ।&lt;br&gt;&#xA;‘जीवस्य करणान्याहुः प्राणानेतांस्तु सर्वशः । यस्मात् तद्वशगा एते दृश्यन्ते सर्वदेहिषु ।।&amp;rsquo;&lt;br&gt;&#xA;इति सौत्रायणश्रुतौ सयुक्तिकं जीवकरणत्वं प्रतीयते । ‘ब्रह्मणो वा एतानि करणानि चक्षुः श्रोत्रं मनो वागिति तद्ध्येतै कारयति&amp;rsquo; इति&lt;br&gt;&#xA;काषायणश्रुतौ । अत आह-&lt;br&gt;&#xA;ॐ ज्योतिराद्यधिष्ठानं तु तदामननात् ॐ ।।15।।&lt;br&gt;&#xA;यज्ज्योतिराद्यधिष्ठानं ब्रह्म तदेवैतैः करणैः प्रवर्तयति । ‘यः प्राणे तिष्ठन्&amp;rsquo; इत्यादि तदामननात् ।।15।।&lt;br&gt;&#xA;कथं जीवकरणत्वश्रुतिरित्यतो वक्ति-&lt;br&gt;&#xA;ॐ प्राणवता शब्दात् ॐ ।।16।।&lt;br&gt;&#xA;जीवेनैव स्वकरणैः कारयति परमात्मा । अतो न विरोधः । ‘एष ह्यनेनात्मना चक्षुषा दर्शयति श्रोत्रेण श्रावयति मनसा मनयति बुद्ध्या बोधयति&lt;br&gt;&#xA;तस्मादेतावाहुः सृतिरसृतिरिति&amp;rsquo; इति भाल्लवेयश्रुतेः ।&lt;br&gt;&#xA;‘करणैः कारणं ब्रह्म पुरुषापेक्षयाखलिम् । श्रोत्रादिभिः कारयति करणानीत्यतो विदुः ।।&lt;br&gt;&#xA;न जीवापेक्षया मुख्यं कारयेत् परमेश्वरः । केवलात्मेच्छया तस्मान् मुख्यत्वं तस्य निश्चितम् ।।&amp;rsquo; इति वाराहे ।।16।।&lt;br&gt;&#xA;ॐ तस्य च नित्यत्वात् ॐ ।।17।।&lt;br&gt;&#xA;अनादिनित्यत्वाज्जीवकरणसम्बन्धस्य युज्येत तत्करणत्वश्रुतिः । ‘अथावियोगीनि । करणैर्वाव न वियुज्यते देहेनैव वियुज्यत इत्येतद्वाव&lt;br&gt;&#xA;करणानां करणत्वं यद्वाव न वियुज्यते&amp;rsquo; इति गौपवनश्रुतिः । चशब्दः करणसम्बन्धग्राही ।।17।।&lt;br&gt;&#xA;‘अथेन्द्रियाणि प्राणा वा इन्द्रियाणि प्राणा हीदं द्रवन्ति&amp;rsquo; इति सयुक्तिकपौत्रायणश्रुतिः सामान्येन प्राणानामिन्द्रियत्वं वक्ति ।&lt;br&gt;&#xA;‘द्वादशैवेन्द्रियाण्याहुर्मनोबुद्धी तु द्वादश&amp;rsquo; इति च काषायणश्रुतिः । अतः कस्येन्द्रियत्वं निवार्यत इत्यतो वक्ति-&lt;br&gt;&#xA;ॐ त इन्द्रियाणि तद्-व्यपदेशादन्यत्र श्रेष्ठात् ॐ ।।18।।&lt;br&gt;&#xA;मुख्यप्राणमृते त एवेन्द्रियाणि ।&lt;br&gt;&#xA;‘द्वादशैवेन्द्रियाण्याहुः प्राणो मुख्यस्त्वनिन्द्रियम् । द्रवतां हीन्द्रियाणां तु नियन्ता प्राण एकराट् ।।&amp;rsquo; इति पौत्रायणश्रुतिः ।&lt;br&gt;&#xA;‘श्रोत्रादीनि तु पञ्चैव तथा वागादिपञ्चकम् । मनोबुद्धिसहायानि द्वादशैवेन्द्रियाणि तु ।।&lt;br&gt;&#xA;विषयद्रवणात् तेषामिन्द्रियत्वमुदाहृतम् । तेषां नियामकः प्राणः स्थित एवाखलिप्रभुः ।।&amp;rsquo; इति बृहत्संहितायाम् ।।18।।&lt;br&gt;&#xA;ॐ भेदश्रुतेः ॐ ।।19।।&lt;br&gt;&#xA;‘स्थित एव हीदं मुख्यप्राणः करोति कारयति बलति बालयति धत्ते धारयति प्रभुं वा एनमाहुरथेन्द्रियाणि न स्थितानि न कुर्वन्ति न&lt;br&gt;&#xA;कारयन्ति न बलन्ति न बालयन्ति न दधते न धारयन्ति तानि ह वा एतान्यबलानि तस्मादाहुरिन्द्रियाणि करणानि&amp;rsquo; इति पौत्रायणश्रुतेः&lt;br&gt;&#xA;।।19।।&lt;br&gt;&#xA;ॐ वैलक्षण्याच्च ॐ ।।20।।&lt;br&gt;&#xA;पुरुषापेक्षया प्रवृत्तिरिन्द्रियाणां दृश्यते न मुख्यस्य । ‘प्राणाग्नय एवैतस्मिन् पुरे जाग्रति&amp;rsquo; इति च श्रुतेः ।।20।।&lt;br&gt;&#xA;इति इन्द्रियाधिकरणम् ।।20।।&lt;br&gt;&#xA;‘विरिञ्चो वा इदं सर्वं विरेचयति विदधाति ब्रह्मा वाव विरिञ्च एतस्माद्धीमे रूपनामनी&amp;rsquo; इति गौपवनश्रुतिः ।&lt;br&gt;&#xA;‘यस्माद्विरेचयेत् सर्वं विरिञ्चस्तेन भण्यते । एको हि कर्ता जगतो ब्रह्मैव च चतुर्मुखः ।।&amp;rsquo; इति च युक्तिबर्राह्मे ।&lt;br&gt;&#xA;‘अथ कस्मादुच्यते परम इति परमाद्ध्येते नामरूपे व्याक्रियेते तस्मादेनमाहुः परम इति । अथ कस्मादुच्यते ब्रह्मेति बृहत्वात् बृंहणत्वाच्च&amp;rsquo;&lt;br&gt;&#xA;इत्याग्निवेश्यश्रुतिः । अत आह-&lt;br&gt;&#xA;ॐ सञ्ज्ञामूर्तिक्लृप्तिस्तु त्रिवृत्कुर्वत उपदेशात् ॐ ।।21।।&lt;br&gt;&#xA;नामरूपक्लृप्तिः परादेव । ‘सर्वाणि रूपाणि विचित्य धीरो नामानि कृत्वाभिवदन्य आस्ते&amp;rsquo; इति श्रुतेः । त्रिवृत्कुर्वत इति हेतुगर्भः ।&lt;br&gt;&#xA;त्रिवृत्करणापेक्षत्वान्नामरूपयोः ।&lt;br&gt;&#xA;‘सर्वनाम्नां च रूपाणां व्यवहारेषु केशवः । एक एव यतः स्रष्टा ब्रह्माद्यास्तदवान्तरा ।।&amp;rsquo; इति च पाद्मे ।&lt;br&gt;&#xA;‘त्रिवृत्क्रिया यतो विष्णो रूपं च तदपेक्षया । रूपापेक्षं तथा नाम व्यवहारस्तदात्मकः ।।&lt;br&gt;&#xA;अतो नाम्नश्च रूपस्य व्यवहारस्य चैकराट् । हरिरेव यतः कर्ता पितातो भगवान् प्रभुः ।।&amp;rsquo; इति च ब्रह्माण्डे ।।21।।&lt;br&gt;&#xA;इति सञ्ज्ञाधिकरणम् ।।12।।&lt;br&gt;&#xA;‘अद्भ्यो हीदमुत्पद्यते आपो वाव मांसमस्थि च भवन्त्यापः शरीरमाप एवेदं सर्वम्&amp;rsquo; इति कौण्डिन्यश्रुतिः । अम्मयं तु यतो ‘मांसमतस्तृप्तिश्च&lt;br&gt;&#xA;मांसतः&amp;rsquo; इति च भारते । ‘पृथिवी शरीरमाकाशमात्मा&amp;rsquo; इति च । अतो ब्रवीति-&lt;br&gt;&#xA;ॐ मांसादि भौमं यथाशब्दमितरयोश्च ॐ ।।22।।&lt;br&gt;&#xA;‘यत्कठिनं सा पृथिवी यद्द्रवं तदापो यदुष्णं तत्तेजः&amp;rsquo; इति श्रुतेर्मांसाद्येव भौमं न सर्वशरीरम् । अप्तेजसोश्च कार्यं यथाशब्दमङ्गीकर्तव्यम् ।&lt;br&gt;&#xA;‘यद्वा वाथो विमिश्रं मिश्राद्ध्येतद्भवति मिश्राणि हि भूतानि तस्मादेवैवमाचक्षते भूतानि&amp;rsquo; इति कौण्डिन्यश्रुतिः ।&lt;br&gt;&#xA;‘पञ्चभूतात्मकं सर्वं तदप्येकविवक्षया । एकभूतात्मकत्वेन व्यवहारस्तु वैदिके ।।&lt;br&gt;&#xA;भौममित्येव काठिन्याच्छौक्ल्यादौदकमित्यपि । तेजिष्टत्वात् तैजसं च यथास्थ्नां वचनं श्रुतौ ।।&amp;rsquo; इति वायुप्रोक्ते ।।22।।&lt;br&gt;&#xA;कथं तर्हि विशेषवचनमित्यत आह-&lt;br&gt;&#xA;ॐ वैशेष्यात्तु तद्वादस्तद्वादः ॐ ।।23।।&lt;br&gt;&#xA;भूतानां विशेषसंयोगादेव विशेषव्यवहारः ।&lt;br&gt;&#xA;‘पार्थिवानां शरीराणामर्धेन पृथिवी स्मृता । इतरेर्धे त्रिभागिन्य आपस्तेजस्तु भागतः ।।&lt;br&gt;&#xA;इति सामान्यतो ज्ञेयं भेदश्च प्रतिपूरुषम् । स्वर्गस्थानां शरीराणामर्धं तेज उदाहृतम् ।।&amp;rsquo; इति च ब्रह्मसंहितायाम् ।&lt;br&gt;&#xA;सर्वाध्यायार्थावधारणार्थाध्यायान्ते द्विरुक्तिः ।&lt;br&gt;&#xA;गारुडे च-&lt;br&gt;&#xA;अध्यायान्ते द्विरुक्तिः स्याद्वेदे वा वैदिकेपि वा । विचारो यत्र सज्ज्येत पूर्वोक्तस्यावधारणे ।।&lt;br&gt;&#xA;अनुक्तानां प्रमाणानां स्वीकारश्च कृतो भवेत् । विनिन्द्य चेतरान् मार्गान् सम्पूर्णफलता तथा ।। इति ।।&lt;br&gt;&#xA;इति मांसाधिकरणम् ।।13।।&lt;br&gt;&#xA;इति श्रीमदानन्दतीर्थभगवत्पादाचार्यविरचिते ब्रह्मसूत्रभाष्ये द्वितीयाध्यायस्य चतुर्थः पादः&lt;/p&gt;</description>
    </item>
  </channel>
</rss>
