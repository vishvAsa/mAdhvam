<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>माध्व-मते विश्वासटिप्पन्यः  | २० अंशांशिभावविचारः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/" rel="alternate" type="application/rss+xml" title="माध्व-मते विश्वासटिप्पन्यः" />
    <link href="/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/" rel="feed" type="application/rss+xml" title="माध्व-मते विश्वासटिप्पन्यः" />

    <meta property="og:url" content="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/">
  <meta property="og:site_name" content="माध्व-मते विश्वासटिप्पन्यः">
  <meta property="og:title" content="२० अंशांशिभावविचारः">
  <meta property="og:description" content="शब्दसाम्येऽपि नार्थैक्यं यत्र चित्रचरित्रता अंशांशिभावविचारः
युक्तिमल्लिका शब्दसाम्येऽपि नार्थैक्यं यत्र चित्रचरित्रता ।
वृत्त्यंशवद्धि जीवोंशो मत्स्याद्यंशास्तु मूलवत् ॥ ६२० ॥
सुरोत्तमटीका अधुना भिन्नांशानांभिन्नाभिन्नांशानाम भिन्नांशानां च लोकवेदसिद्धत्वाद् अंशांशिभावेऽपि न जीवब्रह्मणोरैक्यमित्याह ॥ शब्देति ॥ यत्र विष्णुभेकादौ चित्रचरित्रता महासामर्थ्याल्पसामर्थ्याख्यविचित्रचरित्रता । तत्र शब्दसाम्येऽपि हर्यादिशब्दसाम्येपि अर्थैक्यम् अर्थभूतयोर्विष्णुभेकयोरेक प्रकारता न । तत्कुत्र दृष्टमित्यत उक्तम् ॥ वृत्त्यंशवदिति ॥ वृत्तेरंशः वृत्त्यंशः । यथा बहूनामेकवृत्तिभोक्तृत्वेऽयमस्यांशोऽयमस्यांश इत्यंशांशिभाव-व्यवहारेऽपि नांशिनां भोक्तृणां तैरंशैरैक्यं किन्तु तत्स्वामित्वमेव । तथा जीवो ऽंशः परमात्मनोंऽशो ऽंशतया पुराणादिषु व्यवह्रियमाणोऽपि जीवो ऽंशिनः परमात्मनः पृथगेव । केवलं भगवदधीनत्वाद्भगत्स्वामिकत्वा द्वा तदंश इत्यर्थः । मत्स्याद्यंशास्तु मूलवन् मूलरूपनारायणवत् । अंशपद-साम्येऽपि जीवानामल्पशक्तित्वाद्भिन्नांशत्वं मत्स्यादीनामं शिवदतिसमर्थ-त्वादभिन्नांशत्वमिति भावः । तस्माद्विचित्रचरित्रयोश्शब्द साम्येऽपि नार्थैक्य-मिति भावः ॥ ६२० ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="tattvam">

  <meta itemprop="name" content="२० अंशांशिभावविचारः">
  <meta itemprop="description" content="शब्दसाम्येऽपि नार्थैक्यं यत्र चित्रचरित्रता अंशांशिभावविचारः
युक्तिमल्लिका शब्दसाम्येऽपि नार्थैक्यं यत्र चित्रचरित्रता ।
वृत्त्यंशवद्धि जीवोंशो मत्स्याद्यंशास्तु मूलवत् ॥ ६२० ॥
सुरोत्तमटीका अधुना भिन्नांशानांभिन्नाभिन्नांशानाम भिन्नांशानां च लोकवेदसिद्धत्वाद् अंशांशिभावेऽपि न जीवब्रह्मणोरैक्यमित्याह ॥ शब्देति ॥ यत्र विष्णुभेकादौ चित्रचरित्रता महासामर्थ्याल्पसामर्थ्याख्यविचित्रचरित्रता । तत्र शब्दसाम्येऽपि हर्यादिशब्दसाम्येपि अर्थैक्यम् अर्थभूतयोर्विष्णुभेकयोरेक प्रकारता न । तत्कुत्र दृष्टमित्यत उक्तम् ॥ वृत्त्यंशवदिति ॥ वृत्तेरंशः वृत्त्यंशः । यथा बहूनामेकवृत्तिभोक्तृत्वेऽयमस्यांशोऽयमस्यांश इत्यंशांशिभाव-व्यवहारेऽपि नांशिनां भोक्तृणां तैरंशैरैक्यं किन्तु तत्स्वामित्वमेव । तथा जीवो ऽंशः परमात्मनोंऽशो ऽंशतया पुराणादिषु व्यवह्रियमाणोऽपि जीवो ऽंशिनः परमात्मनः पृथगेव । केवलं भगवदधीनत्वाद्भगत्स्वामिकत्वा द्वा तदंश इत्यर्थः । मत्स्याद्यंशास्तु मूलवन् मूलरूपनारायणवत् । अंशपद-साम्येऽपि जीवानामल्पशक्तित्वाद्भिन्नांशत्वं मत्स्यादीनामं शिवदतिसमर्थ-त्वादभिन्नांशत्वमिति भावः । तस्माद्विचित्रचरित्रयोश्शब्द साम्येऽपि नार्थैक्य-मिति भावः ॥ ६२० ॥">
  <meta itemprop="wordCount" content="3647">
  <meta name="twitter:card" content="summary">
  <meta name="twitter:title" content="२० अंशांशिभावविचारः">
  <meta name="twitter:description" content="शब्दसाम्येऽपि नार्थैक्यं यत्र चित्रचरित्रता अंशांशिभावविचारः
युक्तिमल्लिका शब्दसाम्येऽपि नार्थैक्यं यत्र चित्रचरित्रता ।
वृत्त्यंशवद्धि जीवोंशो मत्स्याद्यंशास्तु मूलवत् ॥ ६२० ॥
सुरोत्तमटीका अधुना भिन्नांशानांभिन्नाभिन्नांशानाम भिन्नांशानां च लोकवेदसिद्धत्वाद् अंशांशिभावेऽपि न जीवब्रह्मणोरैक्यमित्याह ॥ शब्देति ॥ यत्र विष्णुभेकादौ चित्रचरित्रता महासामर्थ्याल्पसामर्थ्याख्यविचित्रचरित्रता । तत्र शब्दसाम्येऽपि हर्यादिशब्दसाम्येपि अर्थैक्यम् अर्थभूतयोर्विष्णुभेकयोरेक प्रकारता न । तत्कुत्र दृष्टमित्यत उक्तम् ॥ वृत्त्यंशवदिति ॥ वृत्तेरंशः वृत्त्यंशः । यथा बहूनामेकवृत्तिभोक्तृत्वेऽयमस्यांशोऽयमस्यांश इत्यंशांशिभाव-व्यवहारेऽपि नांशिनां भोक्तृणां तैरंशैरैक्यं किन्तु तत्स्वामित्वमेव । तथा जीवो ऽंशः परमात्मनोंऽशो ऽंशतया पुराणादिषु व्यवह्रियमाणोऽपि जीवो ऽंशिनः परमात्मनः पृथगेव । केवलं भगवदधीनत्वाद्भगत्स्वामिकत्वा द्वा तदंश इत्यर्थः । मत्स्याद्यंशास्तु मूलवन् मूलरूपनारायणवत् । अंशपद-साम्येऽपि जीवानामल्पशक्तित्वाद्भिन्नांशत्वं मत्स्यादीनामं शिवदतिसमर्थ-त्वादभिन्नांशत्वमिति भावः । तस्माद्विचित्रचरित्रयोश्शब्द साम्येऽपि नार्थैक्य-मिति भावः ॥ ६२० ॥">
<script type="text/javascript">
    
    let baseURL = "https:\/\/vishvAsa.github.io\/mAdhvam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/mAdhvam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/mAdhvam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/mAdhvam\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/mAdhvam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/mAdhvam\/tattvam\/vAdirAjaH\/yukti-mallikA\/sarva-prastutiH\/03_bhedasaurabham\/20_aMshAMshibhAvavichAraH\/".replace(basePath, "/");
  pageVars.pageParams = {};
  pageVars.pageSource = "tattvam\/vAdirAjaH\/yukti-mallikA\/sarva-prastutiH\/03_bhedasaurabham\/20_aMshAMshibhAvavichAraH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/mAdhvam/webpack_dist/uiLib-bundle.js"></script>







    <link rel="stylesheet" href="/mAdhvam/webpack_dist/uiLib.css">
<link rel="stylesheet" href="/mAdhvam/css/uiLibPrint.css" media="print" >
<link rel="stylesheet" href="/mAdhvam/css/fonts.css" >
<link rel="stylesheet" href="/mAdhvam/css/@fortawesome/fontawesome-free/css/solid.min.css">

<link rel="stylesheet" href="/mAdhvam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/" />
<link rel="alternate" hreflang="sa-Deva" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">माध्व-मते विश्वासटिप्पन्यः <br/> २० अंशांशिभावविचारः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२० अंशांशिभावविचारः">२० अंशांशिभावविचारः</h1>
    
    <a id="editLink" class="btn btn-primary noPrint"  href="https://github.com/vishvAsa/mAdhvam/edit/content/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="शबदसमयऽप-नरथकय-यतर-चतरचरतरत">शब्दसाम्येऽपि नार्थैक्यं यत्र चित्रचरित्रता</h2>
<p><strong>अंशांशिभावविचारः</strong></p>
<h1 id="यकतमललक"><strong>युक्तिमल्लिका</strong></h1>
<p>शब्दसाम्येऽपि नार्थैक्यं यत्र चित्रचरित्रता ।</p>
<p>वृत्त्यंशवद्धि जीवोंशो मत्स्याद्यंशास्तु मूलवत् ॥ ६२० ॥</p>
<h3 id="सरततमटक"><strong>सुरोत्तमटीका</strong></h3>
<p>अधुना भिन्नांशानांभिन्नाभिन्नांशानाम भिन्नांशानां च लोकवेदसिद्धत्वाद् अंशांशिभावेऽपि न जीवब्रह्मणोरैक्यमित्याह ॥ शब्देति ॥ यत्र विष्णुभेकादौ चित्रचरित्रता महासामर्थ्याल्पसामर्थ्याख्यविचित्रचरित्रता । तत्र शब्दसाम्येऽपि हर्यादिशब्दसाम्येपि अर्थैक्यम् अर्थभूतयोर्विष्णुभेकयोरेक प्रकारता न । तत्कुत्र दृष्टमित्यत उक्तम् ॥ वृत्त्यंशवदिति ॥ वृत्तेरंशः वृत्त्यंशः । यथा बहूनामेकवृत्तिभोक्तृत्वेऽयमस्यांशोऽयमस्यांश इत्यंशांशिभाव-व्यवहारेऽपि नांशिनां भोक्तृणां तैरंशैरैक्यं किन्तु तत्स्वामित्वमेव । तथा जीवो ऽंशः परमात्मनोंऽशो ऽंशतया पुराणादिषु व्यवह्रियमाणोऽपि जीवो ऽंशिनः परमात्मनः पृथगेव । केवलं भगवदधीनत्वाद्भगत्स्वामिकत्वा द्वा तदंश इत्यर्थः । मत्स्याद्यंशास्तु मूलवन् मूलरूपनारायणवत् । अंशपद-साम्येऽपि जीवानामल्पशक्तित्वाद्भिन्नांशत्वं मत्स्यादीनामं शिवदतिसमर्थ-त्वादभिन्नांशत्वमिति भावः । तस्माद्विचित्रचरित्रयोश्शब्द साम्येऽपि नार्थैक्य-मिति भावः ॥ ६२० ॥</p>
<h3 id="सतयपरमदटक"><strong>सत्यप्रमोदटीका</strong></h3>
<p>अंश इति शब्दव्यवहारसाम्येऽपि स्वभाववैचित्र्यानु-सारेण क्वचिदंशानामत्यन्ताभेदः कुत्रचिद्भेदाभेदौ क्वचिच्च अत्यन्ताभेद इति प्रमेयं समर्थयितुं तदुपयुक्तं सामान्यन्यायं तावद्व्युत्पादयति शब्देति ॥ हरिशब्दसाम्येऽपि विष्णोर् भेकेन यथा न ऐक्यं तथेति भावः । उक्तन्यायं प्रकृतेऽतिदिशति वृत्तीति । अनेन जीवः, ईशेन स्वरूपैक्यवान् तदंश इति व्यवहारविषयत्वान् मत्स्यादिवत्’ इति पराभिमतमनुमानं दूषितं भवति । अयमाशयः । राज्ञो वृत्त्यंशो भृत्येऽस्तीति व्यवहारस्तावदस्ति । न तावता राजभृत्ययोरैक्यप्रत्याशा । भृत्यांशस्य राजांशभिन्नत्वतदधीनत्वमात्रेण अंश-व्यवहारोपपत्तेः । तथा चानुमानस्य भृत्यवृत्त्यंशे व्यभिचार इति ॥ तथा च हेतावंशपदेन स्वरूपांशविवक्षायामसिद्धिः । भिन्नांशविवक्षायां दृष्टान्तस्य साधनविकलता॥६२० ॥</p>
<h1 id="यकतमललक-1"><strong>युक्तिमल्लिका</strong></h1>
<p>स्वरूपांशोऽस्ति भिन्नांशोऽप्यस्ति शब्दविशेषणात् ।</p>
<p>एतेऽखिल स्वांशकला जीवाः सर्वे कलाः किल ॥ ६२१ ॥</p>
<h3 id="सरततमटक-1"><strong>सुरोत्तमटीका</strong></h3>
<p>मत्स्यादीनां स्वरूपांशत्वे जीवानां भिन्नांशत्वे च भागवतोक्तिचातुर्यमेव प्रमाणमिति भावेनाह ॥ स्वरूपांश इति ॥ शब्द-विशेषणाद् अंशवाचककलाशब्दस्य स्वांशपदेन विशेषणात् । उपलक्षणं चैतत् । तेनाविशेषणादित्यपि द्रष्टव्यम् । एते किल स्वांशकला इत्यनेन एते स्वांशकलाः पुंसः कृष्णस्तु भगवान्स्वयमिति वाक्यं सङ्गृह्णाति । स्वांशकला-स्स्वरूपभूतांशकलाः । स्वः स्वरूपभूतश्चासावंशश्चेति स्वांशपदस्य स्वरूपांश वाचकत्वात् । पुंसः पुरुषस्य नारायणस्य स्वांशकलास्स्वांशकलारूपा एते मत्स्याद्याः स्वयं भगवान् कृष्णः श्वेतद्वीपवासी नीलमेघश्यामलः पद्मनाभ एव । तुशब्द एवार्थे । अस्मिन्पद्ये मत्स्यादीनां स्वांशकलात्वेन व्यवहारात् स्वरूपांशत्वमिति भावः । जीवास्सर्वे कलाःकिलेत्यनेन कलास्सर्वे हरेरेव सप्रजापतयस्स्मृता इत्युत्तरवाक्यं सङ्गृह्णाति । अत्र च ब्रह्मादिजीवानां प्रस्तुतं स्वांशकलात्वं विहाय कला इति केवलं स्वांशपदाविशेषित कलापदेनैवोक्तेर्न मत्स्यादिवत्स्वरूपांशत्वं किन्तु भिन्नांशत्वमेव । अतश्शब्द विशेषणा-त्स्वरूपांशोऽस्ति भिन्नांशोऽप्यस्तीति पूर्वेण सम्बन्धः ॥ ६२१ ॥</p>
<h3 id="सतयपरमदटक-1"><strong>सत्यप्रमोदटीका</strong></h3>
<p>स्वरूपांशो भिन्नांश इति विभागे भागवतं प्रमाणयति एते इति । तत्र ‘सप्रजापतय’ इति ब्रह्मादीनां कलात्वरूपभिन्नांशत्वमभिधाय ‘एते स्वांशकलाःपुंसः कृष्णस्तु भगवान्स्वयमि’ति मत्स्यादीनामेव कृष्णाख्य-मूलरूपस्य स्वरूपांशत्वोक्तेः ॥ ६२१ ॥</p>
<h1 id="यकतमललक-2"><strong>युक्तिमल्लिका</strong></h1>
<p>अल्पोऽपि महतस्स्वांशो नाल्पस्सर्वत्र सद्गुणैः ।</p>
<p>लेशोऽपि यद्धृषीकेशकेशो लोकेशशासनः ॥ ६२२ ॥</p>
<h3 id="सरततमटक-2"><strong>सुरोत्तमटीका</strong></h3>
<p>ननु जीवानां सूक्ष्मांशत्वादेव न महासामर्थ्यं दृश्यते न तु भिन्नांशत्वादिति शङ्कां निराकरोति ॥ अल्पोऽपीति ॥ महतः महापुरुषस्य स्वांशस्स्वरूपांशः सर्वत्र सद्गुणैस्सामर्थ्यादिगुणैर् अल्पो न । स्वरूपांश-त्वेऽणोरपि जीवस्य महासामर्थ्यं दृश्येतैवेति भावः । यद्यस्माद् लेशोऽपि अल्पोऽपि हृषीकेशकेश उद्बबर्हात्मनःकेशाविति स्मृतेः पद्मनाभकेशात्मकः कृष्ण इत्यर्थः । स्थूलकायापेक्षया एककेशस्याल्पत्वाल्लेश इत्युक्तम् । लोकेश शासनः लोकेशानां ब्रह्मादीनां शासन आज्ञापकः स्वामीत्यर्थः । तस्मा-दणुरपि भगवतस्स्वरूपांशश्शक्त्यादिसद्गुणैरल्पो नेति पूर्वेणान्वयः ॥ ६२२ ॥</p>
<h3 id="सतयपरमदटक-2"><strong>सत्यप्रमोदटीका</strong></h3>
<p>ईशे रामानुजाद्यभिमतं स्वगतभेदं प्रत्याह अल्प इति । अवयवोऽपीत्यर्थः । सर्वत्र स्वगतावयवादिषु । नाल्पः स्यान् न अपूर्णः स्यात् । ‘पूर्णमदः पूर्णमिदं’ ‘नेह नानास्ति किञ्चन’ इत्यादि श्रुतेः । लेशोऽपि अवयवोऽपि । केशः कृष्णकेशो यादवकृष्णः । ‘उद्वबर्हात्मनः केश-मि’त्याद्युक्तेः । लोकेशशासनः मूलरूपवदेव पूर्णशक्तिः ॥ ६२२ ॥</p>
<h1 id="यकतमललक-3"><strong>युक्तिमल्लिका</strong></h1>
<p>भिन्नांशे तु तदीयत्वं भिन्नाभिन्नेऽर्धसाम्यता ।</p>
<p>अभिन्ने सर्वसाम्यं स्याद्यथा मत्स्यादिषु प्रभोः ॥ ६२३ ॥</p>
<h3 id="सरततमटक-3"><strong>सुरोत्तमटीका</strong></h3>
<p>अंशत्रैविध्यं सयुक्तिकमनुभावयति ॥ भिन्नांश इति ॥ तदीयत्वं तदधीनत्वं तत्स्वामिकत्वं चेत्यर्थः । ‘पादोस्य विश्वाभूतानीति’ श्रुतौ जडाजडात्मकसकल प्रपञ्चस्यापि भगवदंशत्वकथनात्तस्य च तस्मिन्नेव सूक्ते ‘मुखादिन्द्रश्चाग्निश्च पद्भ्यां भूमिर्दिशश्श्रोत्रादि’त्यादिना प्रलयकालेऽ-विद्यमानस्य सृष्टिकाले भगवतस्सकाशात्सृष्ट्यादिश्रवणेन जडत्वासर्वज्ञत्वा-द्यनुभवेन भगवतोऽत्यन्तभिन्नत्वावश्यम्भावान्नखाङ्गुल्यादि पादाकारादर्शनेन साक्षात्पादत्वासम्भवाच्च तदधीनत्वादिनैवांशत्वं वक्तव्यमिति भावः । भिन्ना-भिन्ने तन्तुपटादौ । अर्धं साम्यं यस्य सोऽर्धसाम्यस्तस्य भावोऽर्धसाम्यता । सर्वसाम्यं ज्ञानशक्त्यादिसकलगुणसाम्यम् । मत्स्यादिषु मत्स्यकूर्माद्यवतारेषु ।</p>
<h3 id="सतयपरमदटक-3"><strong>सत्यप्रमोदटीका</strong></h3>
<p>तदीयत्वं तदधीनत्वे सति तत्सदृशत्वं सूर्यकादिवत् । तथा हि सूत्रे ‘अत एव चोपमा सूर्यकादिवत्’ इति । ‘पादोऽस्य सर्वा भूतानि’ इत्यत्रापि पादशब्दो भिन्नांशपर एव । परमात्मनि प्रपञ्चे च सुविरुद्धधर्माणां प्रमितत्वात् । तथोक्तं श्रीभगवत्पादैर् भाग इत्येकदेशपरिमितं चतुर्भागबल इतिवद् भिन्नं चेति । अर्धसाम्यता अनुपदं विव्रियते भिन्नाभिन्ना इत्यादिना । सर्वसाम्यं सार्वज्ञादिगुणैर्निर्दोषत्वेन च । तदुक्तं ‘निर्दोषं हि समं ब्रह्म’ इति ॥ ६२३, ६२४ ॥</p>
<h1 id="यकतमललक-4"><strong>युक्तिमल्लिका</strong></h1>
<p>जीवास्तु ब्रह्मभिन्नांशास्सार्वज्ञादेरभावतः ।</p>
<p>मत्स्यादयस्स्वरूपांशास्सार्वज्ञादेः प्रभावतः ॥ ६२४ ॥</p>
<h3 id="सरततमटक-4"><strong>सुरोत्तमटीका</strong></h3>
<p>एतदेव विशिनष्टि ॥ जीवास्त्विति ॥ सार्वज्ञादेः प्रभावतः मूलरूपवदवताररूपेष्वपि सार्वज्ञादिसद्भावादिति भावः ॥ ६२४ ॥</p>
<h1 id="यकतमललक-5"><strong>युक्तिमल्लिका</strong></h1>
<p>भिन्नाऽभिन्नाः पटाद्यंशास्ते जडेष्वेव नाजडे ।</p>
<p>एकसत्त्वेऽन्यनाशस् तद्धेतोस्सदसत्त्वतः ॥ ६२५ ॥</p>
<h3 id="सरततमटक-5"><strong>सुरोत्तमटीका</strong></h3>
<p>कस्तर्हि भिन्नाभिन्नांशः कथं च तस्यार्धसाम्यमित्यत-स्तदुभयं विशदयति ॥ भिन्नाभिन्ना इति ॥ ते भिन्नाभिन्नांशाः । एकसत्त्वे तन्तुसत्त्वे अन्यनाशस्य पटनाशस्य । तद्धेतोः स भेदो हेतुर्यस्य तस्य । एकसत्वेऽन्यनाशस्य सदसत्त्वतः जडेषु सत्त्वादजडेष्वसत्त्वात्ते जडेष्वेव नाजड इति सम्बन्धः ॥ ६२५ ॥</p>
<h1 id="यकतमललक-6"><strong>युक्तिमल्लिका</strong></h1>
<p>तन्तुः पटेनार्धसमो भेदाभेदस्ततस्तयोः ।</p>
<p>अतस्त्रैविध्यमंशेषु दुर्वारमिति मे मतिः ॥ ६२६ ॥</p>
<h3 id="सरततमटक-6"><strong>सुरोत्तमटीका</strong></h3>
<p>पृथिवीत्वमृत्त्वतन्तुत्वजडत्वादिना उपादानोपादेययो-स्साम्यान् नाशादिना वैषम्याच्च तन्तुः पटेनार्धसम इति भावः । ततः बहुशस्साम्यसद्भावान्नाशादिना वैषम्यात्तस्य च भेदासाधारणकार्यत्वाच्चेत्यर्थः । उपलक्षणं चैतत् । तन्तुरेव पट इत्यभेदप्रत्यक्षाच्चेत्यपि ज्ञेयम् । तयोस् तन्तुपटयोः । अतः स्मृतियुक्तिसिद्धत्वात् ॥ ६२६ ॥</p>
<h3 id="सतयपरमदटक-4"><strong>सत्यप्रमोदटीका</strong></h3>
<p>व्यतिषङ्गविशेषविशिष्टानां तन्तूनां पटस्य चाभेदस्ता-वत् प्रत्यक्षेणैव सिद्धः ‘तन्तुभ्योऽन्यः पटः साक्षात् कस्य दृष्टिपथं गत’ इत्युक्तेः । भेदे हेतुमाह एकसत्त्वेऽप्यनाशस्येति । एकतन्तुनाशेऽपि पट-स्यांशिनोऽनाशात् । सदसत्वतः जडेषु सत्त्वात्, अजडे असत्त्वाद् इति क्रमेण सम्बन्धः ॥ ६२६ ॥</p>
<h1 id="यकतमललक-7"><strong>युक्तिमल्लिका</strong></h1>
<p>न चेद्वैचित्र्यमेतेषु निर्निमित्तमिदं भवेत् ।</p>
<p>मत्तोऽप्यकारणं कार्यं न वदेत्किमु शास्त्रकृत् ॥ ६२७ ॥</p>
<h3 id="सरततमटक-7"><strong>सुरोत्तमटीका</strong></h3>
<p>इदं बहुवैसादृश्यार्धसादृश्यसर्वसादृश्यरूपम् । निमित्ता-भावेऽपि नैमित्तिकमस्तु को दोष इत्यत आह ॥ मत्तोऽपीति ॥ ६२७ ॥</p>
<h3 id="सतयपरमदटक-5"><strong>सत्यप्रमोदटीका</strong></h3>
<p>न चेद् भेदो ऽभेदः भेदाभेदौ एतत् त्रितयं न चेत् । इदं तदीयत्वं, सर्वसाम्यं, अर्धसाम्यता च । मत्तोऽपीति तेनापि तृप्त्यर्थं भोजनस्य करणादिति भावः ॥ ६२७ ॥</p>
<h1 id="यकतमललक-8"><strong>युक्तिमल्लिका</strong></h1>
<p>अदः पूर्णमिदं पूर्णं पूर्णात्पूर्णमुदच्यते ।</p>
<p>इत्युद्रिक्तांशता रामस्योक्ता सा का विचार्यताम् ॥ ६२८ ॥</p>
<h3 id="सरततमटक-8"><strong>सुरोत्तमटीका</strong></h3>
<p>उक्तभिन्नाभिन्नांशस्योभयवादिसंप्रतिपन्नत्वान्म-त्स्यादि-स्वरूपांशे जीवादिभिन्नांशे चाभेदं भेदमभेदोपयुक्तसर्वसाम्यं च श्रुत्या दर्शयति ॥ अदःपूर्णमिति ॥ पूर्णमदःपूर्णमिदं पूर्णात्पूर्णमुदच्यत इति श्रुतिं गृह्णाति । अदः मूलरूपम् । इदमवताररूपम् । उदच्यते उद्रिक्तमवतीर्णं भवतीत्यर्थः । एतान् मत्स्याद्यवतारान् । अन्यद्भिन्नं जगत् । एतस्मिन्नेतदाततमित्याहेति सम्बन्धः । प्रमाणान्तरेणाप्यंशद्वैविध्यं साधयति ॥ विष्णूद्रिक्तेति ॥ सा विष्णोरुद्रिक्तांशो यो रामस्तस्य पादुकाया अधीनराज्येन निवृत्त इत्यत्रोक्ता रामस्योद्रिक्तांशता ॥ ६२८ ॥</p>
<h1 id="यकतमललक-9"><strong>युक्तिमल्लिका</strong></h1>
<p>उद्रिक्तत्वं स्वरूपत्वमनुद्रेकस्ततोऽपरः ।</p>
<p>अतोंशयोर्द्वितैवोक्ता स्पष्टं नामसहस्रके ॥ ६२९ ॥</p>
<h3 id="सरततमटक-9"><strong>सुरोत्तमटीका</strong></h3>
<p>उद्रिक्तत्वम् अनुद्रिक्तजीवांशेभ्योऽतिशयितत्वम् । स्वरूपत्वं स्वरूपांशत्वम् । उक्तं रामांशस्योद्रिक्तत्वम् । मनुष्यावतारतया दृश्यमानसर्वप्रकारैर्मनुष्योपमत्वेन प्रकारान्तरासंभवाद् विष्णुस्वरूपांशत्व एव पर्यवस्यतीति भावः । उद्रिक्तेति विशेषणं ददताऽनुद्रिक्तांशस्यापि सूचितत्वा-दनुद्रेकस्ततोऽपर इत्युक्तम् । ततः स्वरूपांशत्वात् । अपरः भिन्नांशत्वरूपः । अत एकस्य साक्षादुक्तत्वादपरस्य सूचितत्वाच्च । द्विता द्विप्रकारता । नामसहस्रके वासुदेवनामसहस्रके ॥ ६२९ ॥</p>
<h3 id="सतयपरमदटक-6"><strong>सत्यप्रमोदटीका</strong></h3>
<p>विष्णोर् उद्रिक्तांशता अभिन्नांशता रामस्य वासुदेव-नामसाहस्रके उक्ता । एवं ‘पूर्णमदः पूर्णमिदं’ इति श्रुत्या च उक्ता</p>
<p>॥ ६२८,६२९ ॥</p>
<h1 id="यकतमललक-10"><strong>युक्तिमल्लिका</strong></h1>
<p>बलज्ञानसुखाद्यैश्च मत्स्याद्यंशा हरेस्समाः ।</p>
<p>जीवांशास्त्वतथाभूताः कथं नांशे द्विरूपता ॥ ६३० ॥</p>
<h3 id="सरततमटक-10"><strong>सुरोत्तमटीका</strong></h3>
<p>युक्त्याप्यंशद्वैविध्यमुपपादयति ॥ बलेति ॥ अतथाभूता बलज्ञानसुखाद्यैर्हरेरसमाः । अतः कथं नांशे द्विरूपतेति योजना ॥ ६३० ॥</p>
<h3 id="सतयपरमदटक-7"><strong>सत्यप्रमोदटीका</strong></h3>
<p>अतथाभूतास् तदुक्तं तत्वोद्योते ‘नित्यातादृशचि-च्चेत्ययन्ते’ति ॥ ६३०, ६३१ ॥</p>
<h1 id="यकतमललक-11"><strong>युक्तिमल्लिका</strong></h1>
<p>बलज्ञानसुखोद्रेकादुद्रिक्तांशास्तु ते हरेः ।</p>
<p>स्वल्पज्ञानबलो जीवस्त्वनुद्रिक्तांश उच्यते ॥ ६३१ ॥</p>
<h3 id="सरततमटक-11"><strong>सुरोत्तमटीका</strong></h3>
<p>प्रागुद्रिक्तांशत्वं स्वरूपांशत्वम् अनुद्रिक्तांशत्वं च भिन्नांशत्वमित्युक्तम् । तत्कुत इत्यत उद्रेकानुद्रेकौ विवेचयति ॥ बलज्ञान-सुखोद्रेकादिति ॥ ते मत्स्याद्याः । बलज्ञानादिपूर्णत्वमुद्रिक्तत्वं तदपूर्णत्वं चानुद्रिक्तत्वम् । तच्च मत्स्यादीनां भगवद्रूपत्वे जीवानां च तद्भिन्नत्व एव संभवति । तस्मादुद्रिक्तांशत्वं स्वरूपांशत्वं, अनुद्रिक्तांशत्वं च भिन्नांशत्व-मिति भावः ॥ ६३१ ॥</p>
<h1 id="यकतमललक-12"><strong>युक्तिमल्लिका</strong></h1>
<p>अतोऽतिभिन्न एवायं जीवाख्यांशो भवेद्ध्रुवम् ।</p>
<p>विरुद्धधर्माक्रान्तत्वे भेदं को न वदेद्बुधः ॥ ६३२ ॥</p>
<h3 id="सरततमटक-12"><strong>सुरोत्तमटीका</strong></h3>
<p>अतो ऽनुद्रिक्तांशत्वस्य भेदाविनाभूतत्वात् । अविना-भावमेवोपपादयति ॥ विरुद्धेति ॥ ६३२ ॥</p>
<h3 id="सतयपरमदटक-8"><strong>सत्यप्रमोदटीका</strong></h3>
<p>अतिभिन्न एवेति तदुक्तं म.भा.ता.निर्णये</p>
<p>‘अर्थाच्छतेश्च गुणतो निजरूपतश्च नित्यान्य</p>
<p>एव कथमस्मि स इत्यपि स्यादि’ति ॥ ६३२ ॥</p>
<h1 id="यकतमललक-13"><strong>युक्तिमल्लिका</strong></h1>
<p>ममांशस्यैव जीवस्येत्युक्त्वा भागवते हरिः ।</p>
<p>सखायौ सयुजौ चेति स्पष्टमाह पुनर्भिदाम् ।</p>
<p>तस्माद्भिन्नांशवादोऽयं कस्य मोदाय नेष्यते ॥ ६३३ ॥</p>
<h3 id="सरततमटक-13"><strong>सुरोत्तमटीका</strong></h3>
<p>स्पष्टं भिन्नांशसद्भावे प्रमाणमाह ॥ ममांशस्यैवेति ॥ ममांशस्यैव जीवस्येत्यनेन ‘एकस्यैव ममांशस्य जीवस्यैवं महामते । बन्धो स्याविद्ययानादिर्विद्यया च तथेतर’ इति पद्यं सखायौ सयुजौ चेत्यनेन ‘सुपर्णावेतौ सयुजौ सखायौ चेति’ पद्यं च सङ्गृह्णाति । उभयोरपि भगव-द्वाक्यत्वाद्धरिरित्युक्तम् । एवकारसम्बन्धप्रदर्शनाय ममांशस्यैवेत्युक्तम् । तेन चांशांशिभावं मुक्तावप्यनुवर्तमानं सूचयति । तच्च भेदस्य मुक्तिकालीनतया पारमार्थिकत्वसूचनार्थम् । एवञ्च वाक्यद्वयार्थपर्यालोचनया न कथं जीवस्य भिन्नांशत्वसिद्धिरिति भावः । तस्मादंशांशिनोरेव स्पष्टं भेदकथनात् ॥६३३॥</p>
<h3 id="सतयपरमदटक-9"><strong>सत्यप्रमोदटीका</strong></h3>
<p>शुद्धिसौरभे सविस्तरं व्याख्यातं</p>
<p>‘एकस्यैव ममांशस्य जीवस्यैवं महामते ।</p>
<p>बन्धोऽस्या विद्ययाऽनादिर्विद्यया च तथेतरः’</p>
<p>इति भागवतपद्यम् उक्तार्थे संवादयति ममेति ॥ ६३३ ॥</p>
<h1 id="यकतमललक-14"><strong>युक्तिमल्लिका</strong></h1>
<p>न चेदंशं कथं नानाव्यपदेशात्स सूत्रकृत् ।</p>
<p>असूत्रयदिमं जीवं तत्सम्बन्धात्तदंशता ।</p>
<p>सर्वेजीवा यतस्तस्य यत्पुत्रोऽप्यंश उच्यते ॥ ६३४ ॥</p>
<p>मत्स्याद्यास्तु स्वरूपांशा बलज्ञानसुखादिभिः ।</p>
<p>यन्मूलरूपसदृशास्सर्वे सर्वत्र सर्वदा ॥ ६३५ ॥</p>
<p>यद्यन्येऽपि स्वरूपांशाः किं न स्युर्मत्स्यकूर्मवत् ।</p>
<p>बलज्ञानसुखाद्यैश्च सदा विष्णूपमास्तदा ॥ ६३६ ॥</p>
<h3 id="सरततमटक-14"><strong>सुरोत्तमटीका</strong></h3>
<p>निर्णायकसूत्रेणापि जीवाख्यांशस्य भेदं साधयति ॥ न चेदिति ॥ न चेज्जीवाख्यांशो भिन्नो न चेत् । सूत्रकृदिमञ्जीवं नानाव्यपदेशाद् अंशं कथमसूत्रयत् । भेदव्यपदेशापरपर्यायं नानाव्यपदेशं हेतूकृत्यांशत्वं कथमसाधयदिति भावः । ननु अन्यथा चापि दाशकितवादित्वमधीयत एक इति सूत्रशेषे अभेदव्यपदेशस्यापि सूत्रितत्वात्कथं नानाव्यपदेशादेवांशत्वम-साधयदिति चेत् । सत्यम् । सोऽप्येकः पण्डित इत्यादाविवान्यथाप्यधीयत इति गर्हावाचकापिपदेनाभेदव्यपदेशस्योपचरितत्वसूचनान् मुख्याभेदस्य नांशत्व-हेतुता । तथा सति मुख्याभेदप्रयुक्तपूर्णबलज्ञानादिना भगवत्सादृश्यस्य मत्स्यादिष्विव जीवेष्वप्युपलम्भप्रसङ्गात् । न च वाच्यं पूर्वोक्तहेतुसमुच्चाय-कोऽपि शब्द इति । समुच्चयस्य चशब्देन कृतत्वात्पुनरस्यापि समुच्चायकत्वे पौनरुक्त्यात् । अतोऽस्वरससूचकमेवेदमपिपदम् । एवञ्च राजा राष्ट्रमिति-वत्तदधीनत्वादि ब्रह्मसम्बन्धेनैव तदभेदव्यपदेश इति सूत्रकृतो हृदयम् । तदप्यन्योन्यनिरपेक्षतया भिन्नयोर्घटपटयोरंशांशिभावव्यपदेशादर्शनेन भिन्नयोरेव जीवपरमयोरंशांशिभावघटनार्थम् । तथा च ब्रह्मभिन्नत्वे सति ब्रह्मसम्बन्धित्वा- ज्जीवो ब्रह्मांश इति सूत्रकृतोऽभिसन्धिः । ग्रन्थकृत्तु तत्सम्बन्धव्यपदेश-स्याप्यन्ततो भेदव्यपदेशत्वात्तमेव हेतूकृतवान् । एतदेव विशदयति ॥ तत्सम्बन्धादित्यादिना न हीन्द्रस्य स्वरूपांशावालिपार्थादयोऽसमा इत्यन्तेन ग्रन्थेन । व्याख्यातप्रायमिदं सर्वम् ॥ ६३४-६३८ ॥</p>
<h3 id="सतयपरमदटक-10"><strong>सत्यप्रमोदटीका</strong></h3>
<p>उक्तमर्थं विपक्षे सूत्रविरोधोक्त्या संस्थापयति न चेदिति । जीवो ऽंशः विभिन्नांशः नानाव्यपदेशाद् यथोक्तं भाष्ये</p>
<p>‘पुत्रभ्रातृसखित्वेन स्वामित्वेन यतो हरिः ।</p>
<p>बहुधा गीयते वेदैर्जीवोंशस्तस्य’ इति ।</p>
<p>स्वांशश्चाथो विभिन्नांश इति द्वेधांश इष्यते ।</p>
<p>अंशिनो यत्तु सामर्थ्य यः स्वरूपं यथा स्थितिः ।</p>
<p>तदेव नाणुमात्रोऽपि भेदः स्वांशांशिनोः क्वचित् ।</p>
<p>विभिन्नांशोऽल्पशक्तिः स्यात् किञ्चित्सादृश्यमात्रयुक्’ ।</p>
<p>इति च । विभिन्नांशस्यापि यो यत्र क्वचिदभेदव्यपदेशः स सूत्रकृतैव तद्गुणसारत्वादिति सादृश्याद्यभेदसंश्रयादिति व्याख्यातः ॥ ६३४-६३६ ॥</p>
<h1 id="यकतमललक-15"><strong>युक्तिमल्लिका</strong></h1>
<p>निर्विशेषं हि ते ब्रह्म कुतोंशेषु विचित्रता ॥ ६३७ ॥</p>
<h3 id="सतयपरमदटक-11"><strong>सत्यप्रमोदटीका</strong></h3>
<p>स्वरूपांशानां मिथो वैचित्र्याङ्गीकारे परस्याप-सिद्धान्त पराहतिश्चेत्याह निर्विशेषेति ॥ ६३७ ॥</p>
<h1 id="यकतमललक-16"><strong>युक्तिमल्लिका</strong></h1>
<p>अंशवैचित्र्यतस्सिद्धा भिदैकत्रा भिदापरे ।</p>
<p>न हीन्द्रस्य स्वरूपांश वालिपार्थादयो समाः ॥ ६३८ ॥</p>
<h3 id="सतयपरमदटक-12"><strong>सत्यप्रमोदटीका</strong></h3>
<p>जीवा न स्वरूपांशा बलादिना असमत्वादित्यत्र व्यतिरेकदृष्टान्तमाह इन्द्रस्येति ॥ ६३८,६३९ ॥</p>
<h1 id="यकतमललक-17"><strong>युक्तिमल्लिका</strong></h1>
<p>अतो विष्णुसमज्ञानबलादीनामभावतः ।</p>
<p>न जीवस्तत्स्वरूपांशो यथा जडमिदं जगत् ॥ ६३९ ॥</p>
<h3 id="सरततमटक-15"><strong>सुरोत्तमटीका</strong></h3>
<p>एवञ्च युक्त्यापि जीवानां भिन्नांशत्वं सिद्धमित्याह ॥ अत इति ॥ अतः भगवत्स्वरूपांशानां मत्स्यादीनाम् इन्द्राद्यंशानां वाल्या-दीनाञ्च बलज्ञानादिना वैसादृश्यादर्शनात् । व्यतिरेकेण व्यतिरेकव्याप्त्या ।द्विविधा व्याप्तिः पूर्वमेव समर्थिता॥६३९ ॥</p>
<h1 id="यकतमललक-18"><strong>युक्तिमल्लिका</strong></h1>
<p>अत्यन्ताभेदवादाख्यः शास्त्रस्यांशो गतस्तव ॥ ६४० ॥</p>
<h3 id="सरततमटक-16"><strong>सुरोत्तमटीका</strong></h3>
<p>इदानीमंशांशिभावमङ्गीकुर्वतः परस्य प्रक्रिययैव दूषण-माह ॥ अत्यन्ताभेदेति ॥ तव मते भेदाभेदप्रापकांशांशिभावाङ्गीकारः जीवब्रह्मणोरत्यन्ताभेदप्रतिपादकशास्त्रभागविरोधीत्यर्थः । एकत्रांशरक्षणेऽ-परत्रांशविनाश इति विनोदोक्तिश्च । अत्यन्ताभेदे ह्युभयोरंशितैव स्यात् । एकस्यांशत्वमपरस्यांशित्वमित्येतद्वैलक्षण्यन्तव मते भेदसहिताभेदं विना नैव घटते । ममापि मते भेदेन वा भेदप्रतिनिधिना विशेषेण वा निर्वाह्यः । केवलाभेदेंऽशांशित्वाख्यवैलक्षण्यस्य निर्निमित्तत्वापातादिति भावः ॥६४०॥</p>
<h3 id="सतयपरमदटक-13"><strong>सत्यप्रमोदटीका</strong></h3>
<p>शास्त्रस्य अंशः जीवो ब्रह्मैव नापर इत्येवंरूपः । गतः दूषितः ॥ ६४० ॥</p>
<h1 id="यकतमललक-19"><strong>युक्तिमल्लिका</strong></h1>
<p>यदि मोक्षे भिदा नास्ति गता तेंऽशांशिता तयोः ।</p>
<p>यदि मोक्षे भिदाप्यस्ति भेदो भूत्परमार्थसन् ॥ ६४१ ॥</p>
<h3 id="सरततमटक-17"><strong>सुरोत्तमटीका</strong></h3>
<p>दोषान्तरं चाह ॥ यदि मोक्ष इति ॥ तयोर्जीवब्रह्मणोः । यदि चांशांशिभावरक्षणाय भिदाप्यस्ति । महामोक्षकालीनतया स भेदः ब्रह्मवत्पारमार्थिकस्स्यात् । तथा च भेदो मिथ्या भेदत्वादित्यादि शास्त्रभाग-विरोध इति भावः ॥ ६४१ ॥</p>
<h3 id="सतयपरमदटक-14"><strong>सत्यप्रमोदटीका</strong></h3>
<p>तदधीनत्वरूपांशत्वस्य जीवेषु मोक्षेऽप्यनुवर्तनाद् भेदस्य पारमार्थिकत्वमपि सिद्धमित्याह यदीति । तदुक्तमनुव्याख्याने</p>
<p>‘तदधीनत्त्वमेतेषां नैव हीयते ।</p>
<p>मुक्तावपि स एवैकः स्वतन्त्रः पूर्णसद्गुणः’ इति ॥ ६४१ ॥</p>
<h1 id="यकतमललक-20"><strong>युक्तिमल्लिका</strong></h1>
<p>भेदाभेदाविनाभूता सर्वत्रांशांशिता तव ।</p>
<p>निर्विशेषब्रह्मवादे यत्सा तत्सहचारिणी ॥ ६४२ ॥</p>
<h3 id="सरततमटक-18"><strong>सुरोत्तमटीका</strong></h3>
<p>ननु मुक्तावंशाशिता भेदाभेदौ विनैव घटत इत्यत आह ॥ भेदाभेद इति ॥ यद्यस्मात् । तत्सहचारिणी भेदसहचारिणी । निर्विशेष-ब्रह्मवाद इति वदता सविशेषब्रह्मवादिनामस्माकं मत्स्यकूर्माद्यवतारेषु भेदा-भावेऽपि भेदप्रतिनिधिना विशेषेणांशांशिभावो घटत इति सूचितम् ॥ ६४२ ॥</p>
<h3 id="सतयपरमदटक-15"><strong>सत्यप्रमोदटीका</strong></h3>
<p>तदेवं जीवेश्वरयोः स्वाभाविकाभेदम् औपाधिक-भेदमङ्गीकुर्वाणस्य भास्करस्य अंशांशिताऽभ्युपगमो व्याहत इत्याह भेदाभेदेति । औपाधिकभेदस्वाभाविकाभेदेत्यर्थः । तन्तूनां प्राग्वियुक्तानां पटभावापत्तावपि नांशांशिता अपगच्छति किन्तु अभिव्यज्यत एव । एवम् उपाध्यपगमेऽपि मुक्तावनुवर्तमानांशांशिता भेदेन वा विशेषेण वा निर्वाह्या । निर्विशेषत्व-वादिनो विशेषो नेष्टः । अतः मुक्तौ अत्यन्ताभेदाभ्युपगमे तव जायेव दयिता अंशांशिता व्याकुप्यति । तां चेत्सन्धित्ससि, त्वम् अत्यन्ताभेदाख्यात् त्वद्गृहायितसिद्धान्तात्प्रव्रजितो भवेः । इत्येवम् उभयथाऽपि अत्यन्तसङ्कटमिति भावः ॥ ६४२-६४४ ॥</p>
<h1 id="यकतमललक-21"><strong>युक्तिमल्लिका</strong></h1>
<p>वियुक्ततन्तुवद्देहैर्वियुक्तानां पुनर्भवे ।</p>
<p>अंशांशित्वे योग्यता ते तद्व्यक्तिस्त्वपुनर्भवे ॥ ६४३ ॥</p>
<h3 id="सरततमटक-19"><strong>सुरोत्तमटीका</strong></h3>
<p>ननु मुक्तावंशांशितैव नास्तीत्यत आह ॥ वियुक्त-तन्तुवदिति ॥ पटोत्पत्तेःप्राक्तत्र तत्र विभक्ततन्तुवदित्यर्थः । पुनर्भवे संसारे । ते मते तद्व्यक्तिर् अंशांशिभावव्यक्तिः । संसारे देहाख्योपाधिभिर्ब्रह्मणा विभक्तजीवानां तत्र तत्रस्थिततन्तुवदंशत्वयोग्यतैव । मुक्तौ तु देहोपाध्यपगमने ब्रह्मचिति सम्यक्संमिश्रणाद् आतानवितानात्मकतया पटाकारेण विकृततन्तु-वन्मुक्तावेवांशाशित्वव्यक्तिर्वक्तव्येति भावः ॥ ६४३ ॥</p>
<h1 id="यकतमललक-22"><strong>युक्तिमल्लिका</strong></h1>
<p>अतस्त्वद्गेहकलहादभूदत्यन्तसङ्कटम् ।</p>
<p>जाया वा कुपिता गच्छेत्त्वं वा प्रव्रजितो भवेः ॥ ६४४ ॥</p>
<h3 id="सरततमटक-20"><strong>सुरोत्तमटीका</strong></h3>
<p>अतो ऽंशांशिभावेन मुक्तावपि भेदप्राप्तेः । त्वद्गेह-कलहात् तव गेहोपमशास्त्रे स्थितांशांशिभावात्यन्ताभेदाख्यप्रमेययोः परस्पर-विरोधादित्यर्थः । अत्यन्तसङ्कटमेवान्यापदेशेन दर्शयति ॥ जाया वेति ॥ यथा गृहस्थस्य तव गेहे जायाद्वयकलहे तवैकत्र च पक्षपाते जाया वा कुपिता गच्छेत्त्वं वा प्रव्रजितो भवेः । तथा स्त्रीलिङ्गतया जायोपमा अंशांशिताऽ-त्यन्ताभिन्नता वा एकत्र पक्षपातेऽपरा वा गच्छेत् । त्वं वा तयोः कलहा-न्मतमिदं त्यक्त्वा गच्छेः । विरुद्धयोरनयोः प्रमेययोस्सहस्थितिर्न घटत इति भावः ॥ ६४४ ॥</p>
<h1 id="यकतमललक-23"><strong>युक्तिमल्लिका</strong></h1>
<p>तस्मादंशांशिभावेन जीवाभेदप्रसाधनम् ।</p>
<p>अप्रसाधनमेवेत्थं कुर्याद्धेतुरयं मम ॥ ६४५ ॥</p>
<h3 id="सरततमटक-21"><strong>सुरोत्तमटीका</strong></h3>
<p>उक्तमर्थं साहित्यमुद्रयोपसंहरति ॥ तस्मादिति ॥ अप्रसाधनं प्रसाधनमलङ्कारस्तदभावमित्यर्थः ॥ ६४५ ॥</p>
<h3 id="सतयपरमदटक-16"><strong>सत्यप्रमोदटीका</strong></h3>
<p>जीवोऽभिन्नो ऽंशत्वादिति त्वदुक्तम् अनुमानम् । जीवो भिन्नस् तदधीनत्वरूपतदंशत्वाद् इति मदनुमानं त्वदनुमानस्य विरोध-व्युत्पादनेन अप्रसाधनं कुर्याद् अलङ्कारविरुद्धदूषणग्रस्तं बाधितं कुर्यादित्यर्थः ॥ ६४५ ॥</p>
<h1 id="यकतमललक-24"><strong>युक्तिमल्लिका</strong></h1>
<p>बहुजीवमते जीवा देहे देहे पृथक्पृथक् ।</p>
<p>योनिभेदात्कर्मभेदाद्गतिभेदाच्च संसृतौ ॥ ६४६ ॥</p>
<p>आमोक्षं तद्विभागस्य न व्यत्यासोऽस्ति ते मते ।</p>
<p>अतो मिथस्तदैक्यस्य नाधुनावसरस्तव ॥ ६४७ ॥</p>
<h3 id="सरततमटक-22"><strong>सुरोत्तमटीका</strong></h3>
<p>बहुजीववादिमते यज्जीवानां परस्परैक्यं मायावादिनोच्यते तत्संसारे मोक्षे च तद्रीत्यैव न घटत इत्याह ॥ बहुजीवमत इति ॥ गतिभेदात् स्वर्गनरकादिगतिभेदात् । एकस्य पूर्वतो गमनमपरस्य पश्चिमतो गमनमित्यादि- गतिभेदाद्वा । तद्विभागस्य तेषामुक्तविधया नानाविधजीवानां विभागस्य । तदैक्यस्य जीवानां परस्परैक्यस्य । अधुना संसारे ॥ ६४६, ६४७ ॥</p>
<h3 id="सतयपरमदटक-17"><strong>सत्यप्रमोदटीका</strong></h3>
<p>बहुजीववादिनः, ‘विमतानि शरीराणि देवदत्तस्यैव भोगायतनानि शरीरत्वात् सम्प्रतिपन्नवत्’ इति युक्तिमुपन्यस्य जीवानां परस्परम् अभेदं सिषाधयिषन्ति । न च तच्छक्यम् । तथा हि । संसारदशायां किम् अभेदः साध्यते उत मोक्षे । नाद्य इत्याह देह इति । तदुक्तं वादावल्यां ‘प्रत्यक्षबाधितं, परस्परसुखदुःखाद्यनुसन्धानप्रसङ्गपराहतं, विमतानि कलत्राणि देवदत्तस्यैव भोगायतनानि कलत्रत्वात् सम्प्रतिपन्नवद् इत्याभाससमानयोगक्षेम-तयाऽपहास्यं चे’ति ॥ ६४६, ६४७ ॥</p>
<h1 id="यकतमललक-25"><strong>युक्तिमल्लिका</strong></h1>
<p>मुक्तौ तु ब्रह्मणैक्यं स्यान्मिथस्त्वैक्यं कदा वद ।</p>
<p>अंशेनैक्येऽपि तन्तूनामंशानामेकताऽस्ति किम् ॥ ६४८ ॥</p>
<h3 id="सरततमटक-23"><strong>सुरोत्तमटीका</strong></h3>
<p>जीवानां मुक्तौ ब्रह्मण्यैक्येऽपि परस्परैक्यं नास्तीत्यत्र दृष्टान्तमाह ॥ अंशिनेति ॥ अंशिना पटेन ॥ ६४८ ॥</p>
<h3 id="सतयपरमदटक-18"><strong>सत्यप्रमोदटीका</strong></h3>
<p>नापि मुक्तावित्याह मुक्ताविति । तत्रापि अनपगत-जीवभावानां, तन्तूनां पटेनेव, अंशिनैक्यमभिमतम् उत जीवभावापगमेन । नाद्यः दृष्टान्ते तथाभावादर्शनादित्याह तन्तूनामिति ॥ ६४८ ॥</p>
<h1 id="यकतमललक-26"><strong>युक्तिमल्लिका</strong></h1>
<p>ब्रह्मैक्ये जीवभावस्यैवाभावात्किं मिथोऽभिदा ॥ ६४९ ॥</p>
<h3 id="सरततमटक-24"><strong>सुरोत्तमटीका</strong></h3>
<p>मुक्तौ ब्रह्मभावेऽपि जीवानां परस्परैक्याभावे युक्त्यन्तरं चाह ॥ ब्रह्मैक्य इति ॥ मिथोऽभिदा जीवानां परस्पराभेदः । यदा जीवभावोऽस्ति संसारे तदा नैक्यम् । यदा च मोक्षे ऐक्याशा तदा जीवभाव एव न । तथा च जीवानां परस्परैक्यं कदापि वक्तुं न शक्यमिति भावः । ननु संसारे विद्यमानोऽपि जीवानां भेदः मिथ्येति चेन्मुक्तौ जीवानां परस्पराभेदे सति हि सांसारिकभेदस्य मिथ्यात्वं स्यात् । उक्तविधया तदभावे च निर्निमित्तं भेदमिथ्यात्वायोगात् । मुक्तावंशानां जीवानामंशिना ब्रह्मणैक्येऽप्यंशानां परस्परमैक्यस्य लोके अदृष्टत्वाद् अयुक्तत्वाच्च ॥ ६४९ ॥</p>
<h3 id="सतयपरमदटक-19"><strong>सत्यप्रमोदटीका</strong></h3>
<p>द्वितीये आह जीवेति ॥ ६४९ ॥</p>
<h1 id="यकतमललक-27"><strong>युक्तिमल्लिका</strong></h1>
<p>तत्र तत्र हि ते तेंऽशास्वस्वाज्ञानक्षये सति ।</p>
<p>ब्रह्मत्वं यान्ति सर्वेऽपि न त्वंशान्तरभूमिषु ॥ ६५० ॥</p>
<p>अतोंऽशानां समस्तानां मिथस्त्वैक्यं कदा वद ।</p>
<p>विचार्यमाणे यन्नासीन्न भवे नापुनर्भवे ॥ ६५१ ॥</p>
<h3 id="सरततमटक-25"><strong>सुरोत्तमटीका</strong></h3>
<p>अयुक्ततामेवोपपादयति ॥ तत्र तत्रेति ॥ यस्मिन् यस्मिन्नंशेऽज्ञानावरणे सति स्वयं जीवभावं प्राप्तवान् तत्र तत्र ॥ अतस्स्व-स्वांशभाग एव एकीभावात् । यदैक्यं तदैक्यं कदा वदेति पूर्वेणान्वयः ॥ ६५०, ६५१ ॥</p>
<h3 id="सतयपरमदटक-20"><strong>सत्यप्रमोदटीका</strong></h3>
<p>ननु मिथो मुक्तौ जीवैक्यं नाम व्यावहारिकस्य अज्ञान कार्यस्य जीवभावस्य निराकरणेन ब्रह्मत्वप्राप्तिरेवेति चेत् कोऽयं जीवभावो यो मुक्तौ निराक्रियते । स किं प्रत्यक्षाद्याकलितोऽन्यो वा । आद्ये कथमङ्गीकृतस्य निराकरणम् । अन्यश्चेन्निषिध्यतां न नो हानिः । अस्तु वा कथञ्चित्कतिपयजीवानां मुंक्तानां त्वदुक्तरीत्या परस्परैक्यम् । तथाऽपि संसारिणां बहूनां सर्वदा विद्यमानत्वेन न समस्तानां जीवानां त्वदभिमत-परस्परैक्यसिद्धिप्रत्याशेत्याह समस्तानामिति ॥ ६५०, ३५१ ॥</p>
<h1 id="यकतमललक-28"><strong>युक्तिमल्लिका</strong></h1>
<p>अन्योन्यं सुखदुःखादेर्भोक्तृत्वं योगिनोंशवत् ।</p>
<p>हस्तपादाद्यंशवच्च वाक्यं नोचेद्वृथैव तत् ॥ ६५२ ॥</p>
<h3 id="सरततमटक-26"><strong>सुरोत्तमटीका</strong></h3>
<p>प्राग्जीवानां परस्परैक्यमेव न घटत इत्युक्तम् । अङ्गी-कृत्यापि दूषणमाह ॥ अन्योन्यमिति ॥ योगिनस्सौभर्यादेः । तत् परस्परैक्यम् । अन्योन्यं सुखदुःखभोगाभावे परस्परैक्यं वार्तामात्रमिति भावः ॥ ६५२ ॥</p>
<h3 id="सतयपरमदटक-21"><strong>सत्यप्रमोदटीका</strong></h3>
<p>किं च स्वरूपैक्ये अन्योन्यसुखदुःखाद्यनुसन्धान-मवर्जनीयम् । उपाधिकृतभेदाभावस्याप्रयोजकत्वात् । योगिनो ऽंशेषु हस्तपादाद्यवच्छिन्नांशेषु च तथाभावदर्शनात् । न च अनुसन्धानं जीवेष्वस्ति । तदाभावे च तव स्वरूपैक्यकथाप्रलापमात्रमित्याह अन्योन्यमिति ॥ ६५२ ॥</p>
<h1 id="यकतमललक-29"><strong>युक्तिमल्लिका</strong></h1>
<p>यद्यन्योन्यमभिन्नांशैर् जीवास्सर्वेऽपि सर्वदा ।</p>
<p>तर्हि स्याज्जातिभेदस्यैवाभावात्सर्वसङ्करः ॥ ६५३ ॥</p>
<h3 id="सरततमटक-27"><strong>सुरोत्तमटीका</strong></h3>
<p>जीवानां परस्परैक्ये दूषणान्तरं चाह ॥ यदीति ॥६५३॥</p>
<h3 id="सतयपरमदटक-22"><strong>सत्यप्रमोदटीका</strong></h3>
<p>सर्वसाङ्कर्यं चैवं स्यादित्याह यदीति ॥ ६५३ ॥</p>
<h1 id="यकतमललक-30"><strong>युक्तिमल्लिका</strong></h1>
<p>स्नुषा च भार्या भार्या च माता गौश्च शुनीबुधः ।</p>
<p>मत्त एवेति तच्छास्त्रं स्यादुन्मत्तस्य जल्पितम् ॥ ६५४ ॥</p>
<p>गम्यागम्यविभागश्च स्वरूपैक्ये कथं वद ॥ ६५५ ॥</p>
<h3 id="सरततमटक-28"><strong>सुरोत्तमटीका</strong></h3>
<p>सर्वसंकरमेव दर्शयति ॥ स्नुषा चेत्यादिना ॥ तच्छास्त्रं मायावादिशास्त्रम् । शास्त्रकर्तुरेव मत्ताभिन्नत्वादिति भावः ॥ ६५४,६५५ ॥</p>
<h3 id="सतयपरमदटक-23"><strong>सत्यप्रमोदटीका</strong></h3>
<p>उपपादयति त्रिभिः स्नुषेत्यादिना ॥ ६५४-६५६ ॥</p>
<h1 id="यकतमललक-31"><strong>युक्तिमल्लिका</strong></h1>
<p>शास्याशास्यविभागश्च वध्यघातकता तथा ।</p>
<p>स्पृश्यास्पृश्यविभागादिसर्वैक्येनैव शोभते ॥ ६५६ ॥</p>
<h3 id="सरततमटक-29"><strong>सुरोत्तमटीका</strong></h3>
<p>शास्यं शिक्ष्यम् । अशास्यं रक्ष्यम् ॥ ६५६ ॥</p>
<h1 id="यकतमललक-32"><strong>युक्तिमल्लिका</strong></h1>
<p>देहान्तःकरणादीनां भेदाभेदो यदीष्यते ।</p>
<p>सुप्तौ सर्वलयात्तर्हि प्रबुद्धोऽन्यो भवेत्तव ॥ ६५७ ॥</p>
<p>अतः पूर्वानुसन्धानं तस्य न स्याद्धि किञ्चन ।</p>
<p>स्याच्चेत्सर्वत्र सर्वस्याप्यनुसन्धानमापतेत् ॥ ६५८ ॥</p>
<h3 id="सरततमटक-30"><strong>सुरोत्तमटीका</strong></h3>
<p>शङ्कते ॥ देहान्तःकरणेति ॥ उत्तरमाह ॥ सुप्ताविति ॥ सर्वलयात् सर्वेषां पूर्वदेहान्तःकरणादीनां लयात् । उपलक्षणं चैतत् । पुनः प्रबोधे देहान्तरोत्पत्तेरित्यपि द्रष्टव्यम् । तव मते ॥ तस्य प्रबुद्धस्य । स्याच्चेत् प्रबुद्धस्यानुसन्धानं स्याच्चेत् । सर्वस्य चण्डालपशुपक्ष्यादेः । सर्वत्र सर्वदेहेषु । अनुसन्धानं सुखदुःखाद्यनुसन्धानम् । उपलक्षणं चैतत् । प्रागुक्तो जाति-सङ्करश्च स्यादिति द्रष्टव्यम् । देहभेदेन जातिभेदे मायावादिमते सुप्तौ पूर्वदेह-विलयेन प्रबोधे देहान्तरोत्पत्त्या च पूर्वदेहकृतकार्याद्यनुसन्धानं तद्देहे सति कृतोपनयनादिसंस्कारश्च प्रबोधे देहान्तरवतो जीवस्य न स्यात् । अत-स्स्वरूपाभेदे देहभेदोऽकिञ्चित्कर इति तत्र परेण वक्तव्यम् । एवं सति स्वरूपैक्ये देहभेदस्याप्रयोजकत्वात् सर्वस्याप्यन्योन्यमनुभूयमान सुखदुःखा-द्यनुसन्धानं पूर्वोक्तजातिसङ्करश्च कथं न स्यादिति भावः ॥ ६५७, ६५८ ॥</p>
<h3 id="सतयपरमदटक-24"><strong>सत्यप्रमोदटीका</strong></h3>
<p>देहाद्युपाधिभेदाश्रयणेऽपि न साङ्कर्यनिस्तारः । सुप्तौ तल्लयेन सुप्तोत्थितानां पूर्वतनभर्तृभार्याभावापगमात् । अविद्याया लयाभावेऽपि तस्या अनुसन्धानाप्रयोजकत्वेन प्रबुद्धानां पूर्वतनानुसन्धानं दुर्घटमेव । अतो ऽनुसन्धानघटनाय स्वरूपैक्यमेव तत्प्रयोजकमुररीकरणीयम् । एवं च आगतः स एव दुरात्मा सर्वसाङ्कर्यापत्तिदोष इत्याह स्यादिति ॥ ६५७, ६५८ ॥</p>
<h1 id="यकतमललक-33"><strong>युक्तिमल्लिका</strong></h1>
<p>पूर्वजन्मनि चण्डालोऽप्यन्यस्मिन्विप्रतामियात् ।</p>
<p>अतो जातिविभेदोऽपि स्वरूपैक्येन भेदकृत् ॥ ६५९ ॥</p>
<h3 id="सरततमटक-31"><strong>सुरोत्तमटीका</strong></h3>
<p>प्रकारान्तेणापि स्वरूपैक्ये देहभेदोऽकिञ्चित्कर इत्याह ॥ पूर्वेति ॥ यथा देहभेदसद्भावेऽपि स्वरूपैक्यसत्त्वाद् य एव पूर्वजन्मनि चण्डालस्स एवापरजन्मनि विप्र इत्युच्यते । एवमेकस्मिन्जन्मन्यपि स्वरूपैक्ये सति देहभेदस्याकिञ्चित्करत्वाज्जातिभेदोऽपि न स्यात् । किन्तु य एव चण्डालस्स एव विप्र इति व्यपदेशस्स्यादिति भावः ॥ ६५९ ॥</p>
<h1 id="यकतमललक-34"><strong>युक्तिमल्लिका</strong></h1>
<p>देहमात्रविभेदोऽयमकिञ्चित्कर एव हि ।</p>
<p>देहभेदस्य वैफल्ये कर्मभेदेन किं फलम् ।</p>
<p>देहो हि कर्मणां मूलं छिन्नमूलतरुर्ह्ययम् ॥ ६६० ॥</p>
<h3 id="सरततमटक-32"><strong>सुरोत्तमटीका</strong></h3>
<p>कर्मभेदाद्भेदो भवतीति पक्षमपि परिहरति ॥ देहभेद-स्येति ॥ सर्वोऽपि देहस्सर्वस्य चेत् तत्तद्देहकृतकर्मापि कथं न सर्वस्य स्यादिति भावः । तदेव दर्शयति ॥ देहो हीति ॥ मूलीभूतदेहभेदस्यैव व्यर्थी-करणाच्छिन्नमूलतरुरित्युक्तम् । अयं कर्मभेदः ॥ ६६० ॥</p>
<h3 id="सतयपरमदटक-25"><strong>सत्यप्रमोदटीका</strong></h3>
<p>देहेति । हीत्यनेन सौभर्यादियोगिषु तथाभावस्य अनुभवसिद्धिमाह । देहभेदस्य=देहरूपोपाधिकृतजीवभेदस्य । वैफल्ये= अन्योन्यसुखाद्यनुसाङ्कर्यपरिहारासामर्थ्ये । उपाधेर्भेदकारकत्वस्यैवाभावेन औपाधिकभेदस्याप्रामाणिकत्वादेव सामर्थ्यविधुरत्वादेवेति भावः । छिन्नेत्या-पाततो ऽप्रामाणिकेत्यर्थः ॥ ६५९,६६० ॥</p>
<h1 id="यकतमललक-35"><strong>युक्तिमल्लिका</strong></h1>
<p>शिष्यपापं गुरोश्च स्यात्तत्पुण्यं च गुरोर्भवेत् ।</p>
<p>अपि सम्बन्धमात्रेण स्वरूपैक्ये कथं न तत् ॥ ६६१ ॥</p>
<h3 id="सरततमटक-33"><strong>सुरोत्तमटीका</strong></h3>
<p>युक्त्यन्तरेणापि कर्मसांकर्यमुपपादयति ॥ शिष्येति ॥ तत्पुण्यं शिष्यपुण्यम् । अपि सम्बन्धमात्रेण गुरुशिष्यभावाख्यसम्बन्धमात्रेणा-पीत्यर्थः । तत्पुण्यपापादिकम् । गुरुशिष्यभावादि सम्बन्धमात्रेणाप्येकस्य पापादिकमन्यस्य भवतीति शिष्यपापं गुरोरपीत्यादिशास्त्रे श्रूयते । एवं सति स्वरूपैक्ये एकस्य कर्मापरस्य कथं न स्यादिति भावः ॥ ६६१ ॥</p>
<h3 id="सतयपरमदटक-26"><strong>सत्यप्रमोदटीका</strong></h3>
<p>शिष्येति इदं पुनरत्र वैषम्यम् । न शिष्यपुण्यपापे एव गुरोः । किन्तु तद्भिन्ने एव यथाशास्त्रम् । तथा हि सूत्रं ॐ स्वामिनः फलश्रुतेरित्यात्रेय इति स्वरूपैक्ये तु ते एव इति ॥ ६६१ ॥</p>
<h1 id="यकतमललक-36"><strong>युक्तिमल्लिका</strong></h1>
<p>स्वरूपैक्यं हि बलवद्बाह्यभेदो हि दुर्बलः ।</p>
<p>ज्वलज्ज्वलनमध्यस्थतृणतूलविभेदवत् ॥ ६६२ ॥</p>
<h3 id="सरततमटक-34"><strong>सुरोत्तमटीका</strong></h3>
<p>तदेवोपपादयति ॥ स्वरूपैक्यमिति ॥ बलवत् पारमार्थिकत्वात् । बाह्यभेदः मिथ्याभूतभेदः । तत्र दृष्टान्तमाह ॥ ज्वलज्ज्वलनेति ॥ यथा बाधितज्वलन मध्यस्थितबाध्यमानतृणतूलादि-भेदस्याकिञ्चित्करत्वम् । इदं तूलमिदं तृणमिति तत्र यथा भेदेन व्यवहारो न जायते तथेत्यर्थः । उपलक्षणं चैतत् । अनारोपित शुक्तेः कार्यकारित्व-वत्तत्रारोपितरजतस्य कार्यकारित्वादर्शनाच्चेत्यपि द्रष्टव्यम् ॥ ६६२ ॥</p>
<h3 id="सतयपरमदटक-27"><strong>सत्यप्रमोदटीका</strong></h3>
<p>दुर्बलः मिथ्यात्वाद् बलशून्यः । विरोधे अकिञ्चि-त्करत्वमात्रे दृष्टान्तः ॥ ६६२ ॥</p>
<h1 id="यकतमललक-37"><strong>युक्तिमल्लिका</strong></h1>
<p>न चेदधिष्ठानदृशा जीवो ज्ञानी कथं वद ॥ ६६३ ॥</p>
<h3 id="सरततमटक-35"><strong>सुरोत्तमटीका</strong></h3>
<p>उपाधिभेदसद्भावेऽपि स्वरूपैक्यसामर्थ्येन कार्यसंकरा-नङ्गीकारे परप्रक्रिययैव बाधकमाह ॥ न चेदिति ॥ न चेत्स्वरूपैक्यबलेन कार्यं न चेत् । अधिष्ठानदृशा घटाद्यारोपाधिष्ठानचैतन्यज्ञानेन । जीवः देहाधिष्ठाता देवदत्तादिजीवः । मायावादिनो हि तत्र तत्रारोपितघटादेस्तत्तदधिष्ठान-चैतन्यमेव ज्ञानम् । तदभिन्नत्वाद्घटदेहाद्युपाधिभेदसद्भावेऽपि तेनैव ज्ञानेन देवदत्तादेरपि ज्ञानित्वमिति वदन्ति । उपाधिभेदेऽपि स्वरूपैक्यसामर्थ्येन नानाजातिकृतकार्यसंकरो न चेद् अयमपि ज्ञानसंकरो न स्यात् । अस्ति चायं ज्ञानसंकरो मायिमते । अतस्समानन्यायत्वाज् जातिसंकरोऽप्यपरिहार्य इति भावः ॥ ६६३ ॥</p>
<h3 id="सतयपरमदटक-28"><strong>सत्यप्रमोदटीका</strong></h3>
<p>वृत्तिप्रतिफलितज्ञातृचैतन्येन घटाधिष्ठानचैतन्य-स्यैकीभावे हि ज्ञातो मया घट इति ज्ञातृचैतन्यस्यानुसन्धानं भवति इति हि परप्रक्रिया । यथाऽऽह</p>
<p>‘एकाऽप्यर्थमनोविशेषकवशाद्वैतं प्रपन्नाहरत्यज्ञानं</p>
<p>प्रकटीकरोति विषयान् ज्ञातं मयेदं त्विति’ इति ।</p>
<p>तेन ज्ञायते अनुसन्धाने ऐक्यमेव प्रयोजकमित्येषा व्यवस्था परप्रक्रिययैव सिद्धेत्याह न चेदिति ॥ ६६३ ॥</p>
<h1 id="यकतमललक-38"><strong>युक्तिमल्लिका</strong></h1>
<p>तस्मात्पूर्वोक्तमार्गेण जीवचैतन्यमेव तत् ।</p>
<p>भिन्नभिन्नमनन्तं च भोगभेदाय चेष्यते ॥ ६६४ ॥</p>
<h3 id="सरततमटक-36"><strong>सुरोत्तमटीका</strong></h3>
<p>उपसंहरति ॥ तस्मादिति ॥ पूर्वोक्तमार्गेण योनिभेदा-दित्यादिपूर्वोक्तमार्गेण तज्जीवचैतन्यमेवेति सम्बन्धः । यथा योन्यादिभेदा-ज्जीवानां भेदस्तथा भोगभेदाय च जीवभेदो वक्तव्य इति भावः ॥ ६६४ ॥</p>
<h3 id="सतयपरमदटक-29"><strong>सत्यप्रमोदटीका</strong></h3>
<p>फलितमाह तस्मादिति ॥ ६६४ ॥</p>
<h1 id="यकतमललक-39"><strong>युक्तिमल्लिका</strong></h1>
<p>भोक्तृजीवविभेदेन भोगभेदो न चान्यथा ।</p>
<p>न चेद् ग्रहग्रस्तदेहभवो भोगः कथं द्वयोः ॥ ६६५ ॥</p>
<h3 id="सरततमटक-37"><strong>सुरोत्तमटीका</strong></h3>
<p>चैतन्यभेदेनैव भोगभेदो वक्तव्यो न तु देहभेदादिनेत्यत्र सर्वानुभवसिद्धं युक्त्यन्तरं चाह ॥ न चेद्ग्रहग्रस्तेति ॥ द्वयोर्ग्रहावेशे सति ग्रहस्यैव अन्यदा देहस्थितजीवस्येति व्यवस्थाभेदेन द्वयोरित्यर्थः । अतश् चैतन्यभेद निमित्त एव भोगभेदो न देहभेदनिमित्त इति भावः ॥ ६६५ ॥</p>
<h3 id="सतयपरमदटक-30"><strong>सत्यप्रमोदटीका</strong></h3>
<p>न चान्यथेति । संश्लिष्टोपाधिमत्त्वमात्रेणापीति भावः । कथमिति । व्यवस्थयैवेति शेषः । अनावेशदशायां देहाभिमानिनः । आवेशे पिशाचस्यैव इत्येवमिति भावः ॥ यथोक्तं वादावल्यां ‘किमुपाधि संश्लेषमात्रं प्रयोजकम् उत स्वरूपैक्ये सति । नाद्यः मातृसुखादेर्गर्भस्थेनानुसन्धानप्रसङ्गान् न द्वितीयः । स्वरूपैक्यमात्रस्य प्रयोजकत्वे सम्भवति विशेषणप्रक्षेपे प्रमाणा-भावादि’ति ॥ ६६५ ॥</p>
<h1 id="यकतमललक-40"><strong>युक्तिमल्लिका</strong></h1>
<p>यद्यप्यस्ति पिशाचस्य देहोऽन्यस्स तु निष्फलः ।</p>
<p>तस्मिन्देहे तदक्षेण तच्चित्ते न हि तत्सुखम् ॥ ६६६ ॥</p>
<h3 id="सरततमटक-38"><strong>सुरोत्तमटीका</strong></h3>
<p>ननु पिशाचस्य पैशाचो देहोऽस्ति कथं जीवभेदेन भोग इत्यत आह ॥ यद्यपीति ॥ स्वेन देहेन भोक्तुमसामर्थ्यादेव हि पिशाचः परदेहं प्रविश्य भुङ्क्ते । अतस्स्वदेहस्तत्र व्यर्थ इत्यर्थः । कथं तर्हि भोग इत्यत आह ॥ तस्मिन्देह इति ॥ तस्मिन्देहे जीवदेहे । तदक्षेण जीवचक्षुरादीन्द्रियेण । तच्चित्तेन तज्जीवमनसा । तत्सुखं पिशाचेनानुभूयमानसुखं भवतीति योजना । अन्यथा तद्देहेन भोजनरमणादिकं व्यर्थं स्यात् । अतस्तद्देहे तदिन्द्रियेण तच्चित्ते जातमेव तत्सुखमिति भावः ॥ ६६६ ॥</p>
<h3 id="सतयपरमदटक-31"><strong>सत्यप्रमोदटीका</strong></h3>
<p>स्वदेहेन भोगाक्षमः पिशाचः । अतो ऽन्यदेहस्थ-चक्षुरादिभिर् अन्यमनसि जातं सुखं स्वीयतयाऽनुसन्धत्ते । अतो ऽनुसन्धान-भावाभावयोः साक्षिस्वरूपभेद एव प्रयोजकः न त्वेव देहान्तरकरणाद्युपाधिभेद इति निष्कर्ष इत्याह यदीति ॥ ६६६-६६९ ॥</p>
<h1 id="यकतमललक-41"><strong>युक्तिमल्लिका</strong></h1>
<p>अन्यदेहेऽन्यकरणैरन्यचित्तस्थितं सुखम् ।</p>
<p>पिशाचो ह्यनुसन्धत्ते साक्षिणा स्वेन नापरः ॥ ६६७ ॥</p>
<h3 id="सरततमटक-39"><strong>सुरोत्तमटीका</strong></h3>
<p>अस्त्वेवं प्रकृते किमित्यत आह ॥ अन्यदेह इति ॥ स्वेन साक्षिणा पिशाचो ऽन्यचित्तस्थितं सुखमनुसन्धत्ते । अपरो जीवः नानुसन्धत्ते हि ॥ ६६७ ॥</p>
<h1 id="यकतमललक-42"><strong>युक्तिमल्लिका</strong></h1>
<p>पिशाचापगमे तज्जं सुखं जीवोत्ति नेतरः ।</p>
<p>तद्रष्टृसाक्षिणोर्भेदात्सिद्धभोगविचित्रता ॥ ६६८ ॥</p>
<h3 id="सरततमटक-40"><strong>सुरोत्तमटीका</strong></h3>
<p>तज्जं देहजम् । इतरः पिशाचः । तत्तस्मात् । देहान्तः-करणादेर्भेदाभावात् । भोगविचित्रता सिद्धेति सम्बन्धः । एकदेहस्थितयो-रुभयोर्मध्ये तद्देहान्तःकरणजं सुखमेकोऽनुभवति अपरो नानुभवतीत्येतद्भेद-कान्तराभावाच्चैतन्यभेदादेवेति वक्तव्यमिति भावः ॥ ६६८ ॥</p>
<h1 id="यकतमललक-43"><strong>युक्तिमल्लिका</strong></h1>
<p>अतस्सर्वशरीरेषु भिद्यन्ते भोगसाक्षिणः ।</p>
<p>साक्षी चैतन्यमेवेति जीवभेदस्तनौ तनौ ॥ ६६९ ॥</p>
<h3 id="सरततमटक-41"><strong>सुरोत्तमटीका</strong></h3>
<p>अतस्साक्षिभेदादेव भोगभेदस्य दृष्टत्वात् । साक्षी भोग-साक्षी । इति हेतोः ॥ ६६९ ॥</p>
<h1 id="यकतमललक-44"><strong>युक्तिमल्लिका</strong></h1>
<p>भिन्नभिन्नस्वभावानां वाक्यमात्रेण नाभिदा ।</p>
<p>किं सिंहो देवदत्तः स्यादग्निर्माणवकोऽपि वा ॥ ६७० ॥</p>
<h3 id="सरततमटक-42"><strong>सुरोत्तमटीका</strong></h3>
<p>नन्वेवं भिन्नतयाऽनुभूयमानानामपि जीवानामैक्यवाक्य-बलादभेदोऽङ्गीक्रियत इत्यत आह ॥ भिन्नभिन्नेति ॥ ६७० ॥</p>
<h3 id="सतयपरमदटक-32"><strong>सत्यप्रमोदटीका</strong></h3>
<p>‘दृष्टस्य वस्तुनो बलवद्दृष्टिं विना नान्यद्बाधकम् इति भगवत्पादोक्तिमनुरुध्याह भिन्नेति ॥ ६७०,६७१ ॥</p>
<h1 id="यकतमललक-45"><strong>युक्तिमल्लिका</strong></h1>
<p>हन्त्येको हन्यते चान्यो हसत्येकः प्ररोदिति ।</p>
<p>दरिद्राति च निद्राति धनी जागर्ति चापरः ॥ ६७१ ॥</p>
<h3 id="सरततमटक-43"><strong>सुरोत्तमटीका</strong></h3>
<p>जीवानामपि भिन्नस्वभावत्वं दर्शयति ॥ हन्त्येक इति ॥ एकः दरिद्राति । एकः धनी । एकः निद्राति । अपरः जागर्तीति योजना । तस्माद्बाधितार्थं वाक्यमेवान्यथा योजनीयमिति भावः ॥ ६७१ ॥</p>
<h1 id="यकतमललक-46"><strong>युक्तिमल्लिका</strong></h1>
<p>सर्वं ब्रह्मेति वाक्याद्धि किं स्याद्घटपटाभिदा ॥ ६७२ ॥</p>
<h3 id="सरततमटक-44"><strong>सुरोत्तमटीका</strong></h3>
<p>त्वयाप्यैक्यवाक्यस्य बाधे सत्यर्थान्तरमुच्यत इति प्रागुक्तमेवार्थं स्मारयति ॥ सर्वमिति ॥ सर्वशब्दस्य बाधितजडादिवद्बाधित-चेतनादपि संकोचं कृत्वाऽबाधितभगवदवतारपरतैव कर्तव्येति भावः ॥६७२॥</p>
<h3 id="सतयपरमदटक-33"><strong>सत्यप्रमोदटीका</strong></h3>
<p>प्रमाणविरोधे सति यथा तदानुगुण्यं स्यात् तथा वाक्यमेव सावकाशयितव्यम् । अन्यथा वाक्यस्य योग्यताविरहात्तदप्रामाण्यमेव स्यादित्याह सर्वमिति । प्रत्यक्षसिद्धमर्थं श्रुतिरपि न बाधितुमलमित्याह घटेति । उक्तं हि मायिनाऽपि गीताभाष्ये ‘अग्निरनुष्णो ऽग्निर् न प्रकाशते इति ब्रुवत् श्रुतिशतमपि प्रामाण्यं न अश्नुते’ इति ॥ ६७२ ॥</p>
<h1 id="यकतमललक-47"><strong>युक्तिमल्लिका</strong></h1>
<p>गुरुरेव गुरुर्लोके शिष्यश्शिष्यस्स किं गुरुः ।</p>
<p>यदि तस्याऽपि गुरुता साऽपि शिष्यान्तरं प्रति ॥ ६७३ ॥</p>
<h3 id="सरततमटक-45"><strong>सुरोत्तमटीका</strong></h3>
<p>शब्दसाम्येऽपि बाधितमैक्यं नैवोच्यत इत्यत्र लौकिक-दृष्टान्तमाह ॥ गुरुरेवेति ॥ केनचिच्छिष्यं प्रत्ययमपि गुरुरित्युक्ते न हि तस्य बाधितं स्वगुरुणैवैक्यं ज्ञायते । किं त्वबाधिता स्वशिष्यान्तरं प्रत्येव गुरुता ॥ ६७३ ॥</p>
<h3 id="सतयपरमदटक-34"><strong>सत्यप्रमोदटीका</strong></h3>
<p>शब्दैक्यमात्रं न अथैक्यं प्रयोजयतीत्याह गुरुरिति ॥ ६७३ ॥</p>
<h1 id="यकतमललक-48"><strong>युक्तिमल्लिका</strong></h1>
<p>महिषी महिषी किं स्यादजः किं स्यात्सपद्मजः ।</p>
<p>बलिर्बलिद्विडिन्द्रः किं स्वर्गतो निर्गतोऽपि वा ॥ ६७४ ॥</p>
<h3 id="सरततमटक-46"><strong>सुरोत्तमटीका</strong></h3>
<p>महिषी राज्ञी । महिषीशब्दमात्रेण महिषी पशुविशेषः किं न स्यादित्यर्थः । अजश् छागः । स्वस्स्वर्गं गतः स्वस्स्वर्गान्निर्गतः । बलिद्विडिन्द्रः बलिः किं न स्यादिति सम्बन्धः । कदाचिदिन्द्रोऽपि स्वर्गतो भवति । कदाचिद्बलिरपि स्वर्गतो भवति । कदाचिदुभावपि स्वर्गान्निर्गतौ भवतः । एवं च स्वर्गतनिर्गत शब्दसाम्येन बलीन्द्रयोरैक्यं स्यात्किम् । बलीन्द्रयोर्विरुद्धधर्मस्फोरणाय बलिजातिद्विडित्युक्तम् । अनेन बृहजातिजीव-कमलासनशब्दराशिष्विति ब्रह्मशब्दस्य जीवेष्वप्यनुशासनात् तदभिप्रायेण सर्वं खल्विदं ब्रह्मेति श्रुत्या सर्वमिदं जीवजातं ब्रह्मशब्दवाच्यमित्युक्ते परब्रह्मणैक्य-कथनमसङ्गतमित्युक्तं भवति ॥ ६७४ ॥</p>
<h3 id="सतयपरमदटक-35"><strong>सत्यप्रमोदटीका</strong></h3>
<p>महिषी राज्ञी महिषी पशुविशेषः । स्वर्गतः स्वर्गलोके विद्यमानः । निर्गतः स्वर्गलोकाद् । कालभेदेन तथाभावेऽपि न बलीन्द्रयोरैक्यं सम्बोभवीति ॥ ६७४ ॥</p>
<h1 id="यकतमललक-49"><strong>युक्तिमल्लिका</strong></h1>
<p>अस्ति सर्वोऽपि सम्पत्तौ विपत्तौ तु न कश्चन ।</p>
<p>अन्योन्यैक्यकथा सख्येर् दुःख्यन्यो न स्वयं किल ॥ ६७५ ॥</p>
<h3 id="सरततमटक-47"><strong>सुरोत्तमटीका</strong></h3>
<p>नीतिविरुद्धं च जीवानां परस्परैक्यकथनमित्याह ॥ अस्तीति ॥ मातृमरणादौ जाते सत्यन्यो दुःखी किल । स्वयं न किल । तस्मात्संपत्तौ सख्यवार्तावज्जीवानां परस्परैक्यकथनमपि वार्तामात्रमिति भावः ॥ ६७५ ॥</p>
<h3 id="सतयपरमदटक-36"><strong>सत्यप्रमोदटीका</strong></h3>
<p>‘तन्मित्रमापदि सुखे च समक्रियं यत्’ इति नीति-बाह्योऽयमैक्यवादीत्याह अस्तीति । सर्वेषामात्मनां स्वरूपैक्यं वाचा ब्रुवाणः ब्रह्मण आनन्दरूपताम् आशास्ते दरिद्राणां दुःखादिकं तु स्वस्मिन् न अभ्युपगच्छति । अतः वञ्चकस्य मैत्रीव वाङ्मनसविसंवादशीलस्य मायावादिन ऐक्यवार्ता छद्ममात्रमिति भावः ॥ ६७५ ॥</p>
<h1 id="यकतमललक-50"><strong>युक्तिमल्लिका</strong></h1>
<p>शिरस्यर्धे जरेत्यद्धा परदन्धनकृद्वदेत् ।</p>
<p>देही देहान्तरे नात्ति देहव्यूही किलात्ति तत् ॥ ६७६ ॥</p>
<h3 id="सरततमटक-48"><strong>सुरोत्तमटीका</strong></h3>
<p>अर्धे शिरसि जरेति सम्बन्धः । कुत इत्यत आह ॥ देहीति ॥ सर्वजीवानामैक्यसाम्येऽपि देही यज्ञदत्तादिर् देहान्तरे देवदत्तादि-देहान्तरे । नात्ति किल तद्गतभोगादिकं न भुङ्क्ते इत्यर्थः । देहव्यूही कायव्यूहं संपाद्य स्वप्रारब्ध बहुतरकर्म सकृदेव भुञ्जानस्सौभर्यादिस्तद्देहान्तरगतसुखम् । ऐक्यसाम्येऽपि देहव्यूही देहान्तरसुखं भुङ्क्ते । अन्यो देही देहान्तरसुखं न भुङ्क्ते इत्येतदर्धे शिरसि जरेति धन्धनवाक्यसमानमिति भावः ॥ ६७६ ॥</p>
<h3 id="सतयपरमदटक-37"><strong>सत्यप्रमोदटीका</strong></h3>
<p>उपाधिविश्लेषः स्वरूपैक्यं चेत्येतद् देहव्यूहवतः सौभर्यादियोगिनश् चैत्रमैत्रादीनां च मायिमते समम् । अथापि योगिनो ऽनेकदेहगतसुखाद्यनुसन्धानं भवति न तु चैत्रमैत्रादीनामित्येषा मायिप्रक्रिया, ‘अर्धे शिरसि जरा’ इति परदन्धनवाक्यमनुकरोतीत्याह शिरसीति ॥ ६७६ ॥</p>

  </div>
</article>


        

        



    <aside class="card border noPrint" id="section-tree-item-tattvam_vAdirAjaH_yukti-mallikA_sarva-prastutiH_03_bhedasaurabham_20_aMshAMshibhAvavichAraH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/03_bhedasaurabham/20_aMshAMshibhAvavichAraH/">२० अंशांशिभावविचारः </a>
            <a data-toggle="collapse" href="#section-tree-item-body-tattvam_vAdirAjaH_yukti-mallikA_sarva-prastutiH_03_bhedasaurabham_20_aMshAMshibhAvavichAraH_md" role="button" aria-expanded="false" aria-controls="section-tree-item-body-tattvam_vAdirAjaH_yukti-mallikA_sarva-prastutiH_03_bhedasaurabham_20_aMshAMshibhAvavichAraH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-tattvam_vAdirAjaH_yukti-mallikA_sarva-prastutiH_03_bhedasaurabham_20_aMshAMshibhAvavichAraH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २० अंशांशिभावविचारः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/mAdhvam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/mAdhvam/actions/workflows/build.yml"><img src="https://github.com/vishvAsa/mAdhvam/actions/workflows/build.yml/badge.svg"> Built </a> on 2025 Aug 25 05:45:29 UTC. (<a href="http://google.com/search?q=05%3a45%3a29%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
