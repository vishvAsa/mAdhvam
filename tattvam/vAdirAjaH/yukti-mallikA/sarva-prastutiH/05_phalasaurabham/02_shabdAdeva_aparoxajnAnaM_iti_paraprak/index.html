<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>माध्व-मते विश्वासटिप्पन्यः  | ०२ शब्दादेव अपरोक्षज्ञानम् इति परप्रक्रियाया निरासः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/" rel="alternate" type="application/rss+xml" title="माध्व-मते विश्वासटिप्पन्यः" />
    <link href="/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/" rel="feed" type="application/rss+xml" title="माध्व-मते विश्वासटिप्पन्यः" />

    <meta property="og:url" content="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/">
  <meta property="og:site_name" content="माध्व-मते विश्वासटिप्पन्यः">
  <meta property="og:title" content="०२ शब्दादेव अपरोक्षज्ञानम् इति परप्रक्रियाया निरासः">
  <meta property="og:description" content="परोक्षज्ञानजनकं श्रवणं केन हेतुना शब्दादेव अपरोक्षज्ञानम् इति परप्रक्रियाया निरासः
युक्तिमल्लिका परोक्षज्ञानजनकं श्रवणं केन हेतुना ।
अपरोक्षफलं कुर्यात्सा ह्यदृष्टस्य कल्पना ॥ २३ ॥
सुरोत्तमटीका पूर्वं श्रवणस्य साक्षात्कारहेतुतामङ्गीकृत्य दूषणमुदितम् । इदानीं तदेव न घटत इत्याह ॥ परोक्षेति ॥ सा अपरोक्षज्ञानजननरूपा ॥ २३ ॥
सत्यप्रमोदटीका वस्तुतस्तु श्रवणस्य चरमसाक्षात्काराङ्गत्वमेव न सम्भवति । ‘श्रवणाद्यङ्गकनिदिध्यासनमपरोक्षज्ञानकरणमनःसहकारि’ इति न्यायामृतोक्तरीत्या मन एव करणम् । एतच्चाग्रे विवरिष्यते । श्रवणस्यापरोक्ष-ज्ञानजनकत्वमेव न घटते इत्याह परोक्षेति ॥ २३ ॥
युक्तिमल्लिका गेहे घट इति प्रोक्ते बहिस्स्थस्यापरोक्षधीः ।
गेहान्तस्स्थघटेऽपि स्यात्सापि दृश्यार्थदृङ्न किम् ॥ २४ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="tattvam">

  <meta itemprop="name" content="०२ शब्दादेव अपरोक्षज्ञानम् इति परप्रक्रियाया निरासः">
  <meta itemprop="description" content="परोक्षज्ञानजनकं श्रवणं केन हेतुना शब्दादेव अपरोक्षज्ञानम् इति परप्रक्रियाया निरासः
युक्तिमल्लिका परोक्षज्ञानजनकं श्रवणं केन हेतुना ।
अपरोक्षफलं कुर्यात्सा ह्यदृष्टस्य कल्पना ॥ २३ ॥
सुरोत्तमटीका पूर्वं श्रवणस्य साक्षात्कारहेतुतामङ्गीकृत्य दूषणमुदितम् । इदानीं तदेव न घटत इत्याह ॥ परोक्षेति ॥ सा अपरोक्षज्ञानजननरूपा ॥ २३ ॥
सत्यप्रमोदटीका वस्तुतस्तु श्रवणस्य चरमसाक्षात्काराङ्गत्वमेव न सम्भवति । ‘श्रवणाद्यङ्गकनिदिध्यासनमपरोक्षज्ञानकरणमनःसहकारि’ इति न्यायामृतोक्तरीत्या मन एव करणम् । एतच्चाग्रे विवरिष्यते । श्रवणस्यापरोक्ष-ज्ञानजनकत्वमेव न घटते इत्याह परोक्षेति ॥ २३ ॥
युक्तिमल्लिका गेहे घट इति प्रोक्ते बहिस्स्थस्यापरोक्षधीः ।
गेहान्तस्स्थघटेऽपि स्यात्सापि दृश्यार्थदृङ्न किम् ॥ २४ ॥">
  <meta itemprop="wordCount" content="2996">
  <meta name="twitter:card" content="summary">
  <meta name="twitter:title" content="०२ शब्दादेव अपरोक्षज्ञानम् इति परप्रक्रियाया निरासः">
  <meta name="twitter:description" content="परोक्षज्ञानजनकं श्रवणं केन हेतुना शब्दादेव अपरोक्षज्ञानम् इति परप्रक्रियाया निरासः
युक्तिमल्लिका परोक्षज्ञानजनकं श्रवणं केन हेतुना ।
अपरोक्षफलं कुर्यात्सा ह्यदृष्टस्य कल्पना ॥ २३ ॥
सुरोत्तमटीका पूर्वं श्रवणस्य साक्षात्कारहेतुतामङ्गीकृत्य दूषणमुदितम् । इदानीं तदेव न घटत इत्याह ॥ परोक्षेति ॥ सा अपरोक्षज्ञानजननरूपा ॥ २३ ॥
सत्यप्रमोदटीका वस्तुतस्तु श्रवणस्य चरमसाक्षात्काराङ्गत्वमेव न सम्भवति । ‘श्रवणाद्यङ्गकनिदिध्यासनमपरोक्षज्ञानकरणमनःसहकारि’ इति न्यायामृतोक्तरीत्या मन एव करणम् । एतच्चाग्रे विवरिष्यते । श्रवणस्यापरोक्ष-ज्ञानजनकत्वमेव न घटते इत्याह परोक्षेति ॥ २३ ॥
युक्तिमल्लिका गेहे घट इति प्रोक्ते बहिस्स्थस्यापरोक्षधीः ।
गेहान्तस्स्थघटेऽपि स्यात्सापि दृश्यार्थदृङ्न किम् ॥ २४ ॥">
<script type="text/javascript">
    
    let baseURL = "https:\/\/vishvAsa.github.io\/mAdhvam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/mAdhvam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/mAdhvam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/mAdhvam\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/mAdhvam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/mAdhvam\/tattvam\/vAdirAjaH\/yukti-mallikA\/sarva-prastutiH\/05_phalasaurabham\/02_shabdAdeva_aparoxajnAnaM_iti_paraprak\/".replace(basePath, "/");
  pageVars.pageParams = {};
  pageVars.pageSource = "tattvam\/vAdirAjaH\/yukti-mallikA\/sarva-prastutiH\/05_phalasaurabham\/02_shabdAdeva_aparoxajnAnaM_iti_paraprak.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/mAdhvam/webpack_dist/uiLib-bundle.js"></script>







    <link rel="stylesheet" href="/mAdhvam/webpack_dist/uiLib.css">
<link rel="stylesheet" href="/mAdhvam/css/uiLibPrint.css" media="print" >
<link rel="stylesheet" href="/mAdhvam/css/fonts.css" >
<link rel="stylesheet" href="/mAdhvam/css/@fortawesome/fontawesome-free/css/solid.min.css">

<link rel="stylesheet" href="/mAdhvam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/" />
<link rel="alternate" hreflang="sa-Deva" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">माध्व-मते विश्वासटिप्पन्यः <br/> ०२ शब्दादेव अपरोक्षज्ञानम् इति परप्रक्रियाया निरासः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०२ शब्दादेव अपरोक्षज्ञानम् इति परप्रक्रियाया निरासः">०२ शब्दादेव अपरोक्षज्ञानम् इति परप्रक्रियाया निरासः</h1>
    
    <a id="editLink" class="btn btn-primary noPrint"  href="https://github.com/vishvAsa/mAdhvam/edit/content/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="परकषजञनजनक-शरवण-कन-हतन">परोक्षज्ञानजनकं श्रवणं केन हेतुना</h2>
<p><strong>शब्दादेव अपरोक्षज्ञानम् इति परप्रक्रियाया निरासः</strong></p>
<h1 id="यकतमललक"><strong>युक्तिमल्लिका</strong></h1>
<p>परोक्षज्ञानजनकं श्रवणं केन हेतुना ।</p>
<p>अपरोक्षफलं कुर्यात्सा ह्यदृष्टस्य कल्पना ॥ २३ ॥</p>
<h3 id="सरततमटक"><strong>सुरोत्तमटीका</strong></h3>
<p>पूर्वं श्रवणस्य साक्षात्कारहेतुतामङ्गीकृत्य दूषणमुदितम् । इदानीं तदेव न घटत इत्याह ॥ परोक्षेति ॥ सा अपरोक्षज्ञानजननरूपा ॥ २३ ॥</p>
<h3 id="सतयपरमदटक"><strong>सत्यप्रमोदटीका</strong></h3>
<p>वस्तुतस्तु श्रवणस्य चरमसाक्षात्काराङ्गत्वमेव न सम्भवति । ‘श्रवणाद्यङ्गकनिदिध्यासनमपरोक्षज्ञानकरणमनःसहकारि’ इति न्यायामृतोक्तरीत्या मन एव करणम् । एतच्चाग्रे विवरिष्यते । श्रवणस्यापरोक्ष-ज्ञानजनकत्वमेव न घटते इत्याह परोक्षेति ॥ २३ ॥</p>
<h1 id="यकतमललक-1"><strong>युक्तिमल्लिका</strong></h1>
<p>गेहे घट इति प्रोक्ते बहिस्स्थस्यापरोक्षधीः ।</p>
<p>गेहान्तस्स्थघटेऽपि स्यात्सापि दृश्यार्थदृङ्न किम् ॥ २४ ॥</p>
<h3 id="सरततमटक-1"><strong>सुरोत्तमटीका</strong></h3>
<p>ननु साक्षात्कारयोग्येऽर्थे प्रयुक्तश्शब्दः साक्षात्कारमेव जनयतीत्यत आह ॥ गेह इति ॥ सा शब्दजन्या प्रतीतिः</p>
<p>॥ २४ ॥</p>
<h3 id="सतयपरमदटक-1"><strong>सत्यप्रमोदटीका</strong></h3>
<p>ननु शब्दस्य परोक्षधीहेतुत्वस्वाभाव्येऽपि यत्र अपरोक्षार्थविषयकत्वं तत्रापरोक्षज्ञानजनकत्वमित्यङ्गीक्रियते इति चेत्तथाऽप्य-दृष्टकल्पनादोषस्यानिस्तार एवेति अतिप्रसङ्गमुखेनाह गेह इति । बहि-स्स्थस्येति इन्द्रियसन्निकर्षाभावेऽपीति भावः । दृश्यार्थो ऽपरोक्षविषयः ॥ २४ ॥</p>
<h1 id="यकतमललक-2"><strong>युक्तिमल्लिका</strong></h1>
<p>साक्षात्कारस्य योग्योऽर्थो यदा साक्षात्प्रदृश्यते ।</p>
<p>तत्र प्रयुक्तशब्दोऽपि साक्षात्कारफलो यदि ॥ २५ ॥</p>
<p>तर्हि स्याद्ब्रह्मणस्साक्षात्कारः प्राक्कारणान्तरात् ।</p>
<p>तत्र प्रयुक्तशब्दस्तु व्यर्थस्स्यादिति मे मतिः ॥ २६ ॥</p>
<h3 id="सरततमटक-2"><strong>सुरोत्तमटीका</strong></h3>
<p>पक्षान्तरमाशङ्कते ॥ साक्षात्कारस्येति ॥ योग्यता-मात्रमेव नालं किन्तु तद्दर्शनसमये प्रयुक्तश्शब्दस्साक्षात्कारमेव जनयतीति शङ्काभिप्रायः। यद्यपीयं शङ्का प्रकृतानुपयुक्ता । घटस्येव ब्रह्मणः श्रवण-दशायामेव चक्षुरादिना मनसा वा दर्शनाभावात् । तथापि घटादौ चेमां शङ्कां परिहर्तुमियमाशङ्का । दूषयति ॥ तर्हीति ॥ २५,२६ ॥</p>
<h3 id="सतयपरमदटक-2"><strong>सत्यप्रमोदटीका</strong></h3>
<p>नैष दोषः । एककाले तस्यैव पुरुषस्य अपरोक्षो यो विषयस् तद्विषयकः शब्दोऽप्यपरोक्षज्ञानं जनयतीति नियम्यते । घटस्तु बहिस्स्थस्य न शब्दश्रवणकालेऽपरोक्षः । अतो नोक्तोऽतिप्रसङ्ग इत्याक्षिपति साक्षात्कारेति ॥ परिहरति तर्हीति । कारणान्तरेण शब्दान्येन मानस-साक्षात्कारादिना ॥ २५,२६ ॥</p>
<h1 id="यकतमललक-3"><strong>युक्तिमल्लिका</strong></h1>
<p>किञ्च फूत्का(फट्का)रलिङ्गेन दृश्यमानेऽपि हस्तिनि ।</p>
<p>जायमानानुमाऽपि स्यात्साक्षात्कारात्मिका तव ॥ २७ ॥</p>
<h3 id="सरततमटक-3"><strong>सुरोत्तमटीका</strong></h3>
<p>फूत्कारः वेतण्डशुण्डादण्डोत्थस्वनविशेषः । तव मते । दृश्यमानार्थे ज्ञानकरणत्वस्योभयत्र साम्यादिति भावः॥ २७ ॥</p>
<h3 id="सतयपरमदटक-3"><strong>सत्यप्रमोदटीका</strong></h3>
<p>अतिप्रसङ्गान्तरमाह किञ्चेति । लिङ्गेन जायमाना इति योजना । दृश्यमानेति । एकस्मिन्नेव कालेऽपरोक्षविषयेत्यर्थः । अनुमाऽपीति परोक्षज्ञानजननस्वभावाऽपि । अपिशब्देन अयं गज इति शब्दस्यापि सङ्ग्रहः । इदं चोपलक्षणम् । ‘‘जीवाः परमात्मनो न भिद्यन्ते आत्मत्वादिति लिङ्गजन्यायाः, श्रवणात्प्रागापाततो वेदान्तजन्यायाः, भाषा-प्रबन्धजन्याया अनधीतवेदान्तजन्यायाश्चैक्यप्रतीतेरापरोक्ष्यापातेन श्रवण-नियमादेरयोगात्’’ इति न्यायामृतोक्तान्यतिप्रसङ्गान्तराणि ग्राह्याणि । ब्रह्मण-स्तदभिन्नैक्यस्य च स्वप्रकाशत्वेनापरोक्षत्वादिति भावः</p>
<p>॥ २७ ॥</p>
<h1 id="यकतमललक-4"><strong>युक्तिमल्लिका</strong></h1>
<p>एकगोष्ठप्रविष्टाः किं महिषीधेनुपूर्वकाः ।</p>
<p>एकाकारफलं दद्युरिदं चादृष्टकल्पनम् ॥ २८ ॥</p>
<h3 id="सरततमटक-4"><strong>सुरोत्तमटीका</strong></h3>
<p>दूषणान्तरं चाह ॥ एकगोष्ठेति ॥ इदं विजातीय-करणानामेकत्र सन्निवेशे स्वजातिविरुद्धफलजनकत्वम् । किञ्च चक्षुःकरणक एवापरोक्षज्ञाने शब्दस्यापि करणतोच्यते उत तदजन्यसाक्षात्कारान्तरे । नाद्यः। एकज्ञाने करणद्वयानपेक्षणेन संशयोत्तरप्रत्यक्षे व्याप्तिदर्शनस्येव सहकारित्वस्यैव प्राप्तेः । न द्वितीयः । केवलशब्दादेवान्यत्रापि तदुदयप्रसङ्गात् ॥ २८ ॥</p>
<h3 id="सतयपरमदटक-4"><strong>सत्यप्रमोदटीका</strong></h3>
<p>करणशक्तिमतिलङ्घ्य ज्ञानस्य विषयानुसारित्वे अतिप्रसङ्गान्तराण्याह एकगोष्ठेति एकस्मिन्नेव विषये सन्निवेशमात्रेण स्वभावातिक्रमणे, एकत्र गोष्ठे समाविष्टानां गोमहिषीपूर्वकाणामपि परस्पर-कार्यजनकत्वं स्यादित्यर्थः । ‘‘चाक्षुषादिविषयकस्मृत्यनुमितिस्पार्शनज्ञाना-देश्चाक्षुषत्वाद्यापातात् । लिङ्गशब्दादिसिद्धे चेन्द्रियात्परोक्षधीप्रसङ्गात् । एवञ्च ‘परोक्षे चापरोक्षे च चाक्षुषी स्पार्शिनीव च । अपरोक्षे परोक्षा धीर्युक्ता करणशक्तितः’ । तस्माद्ये विरुद्धे ज्ञानत्वावान्तरजाती परोक्षत्वापरोक्षत्वे तदाश्रययोर्ज्ञानयोर्भिन्नत्वाद् यश्चैको विषयस्तत्र विरुद्धजात्यभावात्प्रत्यक्ष-विषयमपि शाब्दज्ञानं परोक्षमेव’ इति न्यायामृतोक्तमत्रोक्तस्योपपादन मत्रानु-सन्धेयम् । विस्तरस्तत्रैव शब्दप्रत्यक्षभङ्गे ॥ २८ ॥</p>
<h1 id="यकतमललक-5"><strong>युक्तिमल्लिका</strong></h1>
<p>दशमस्त्वमसीत्युक्तिरपि शाब्द्या धिया स्वया ।</p>
<p>चित्तव्याक्षेपहन्त्र्येव दशमोऽहमिति प्रमा ॥ २९ ॥</p>
<p>तत्रापि मानसी नो चेदहं त्वोल्लेखिनी कथम् ।</p>
<p>दशमस्त्वमसीत्यत्र ह्यहंशब्दो न विद्यते ॥ ३० ॥</p>
<p>त्वंतामेव ज्ञापयेत्सा नाहन्तां ज्ञापयेद्धि वाक् ।</p>
<p>शब्दो वदेत्स्वशक्यार्थमशक्यार्थं कथं वदेत् ॥ ३१ ॥</p>
<h3 id="सरततमटक-5"><strong>सुरोत्तमटीका</strong></h3>
<p>प्रमेयं दूषयित्वा दृष्टान्तं च दूषयति ॥ दशम इति ॥ स्वात्मना सह दशसङ्ख्याकजनेषु सत्सु स्वानवलोकिनो बहिर्मुखस्य दशमः क इति शङ्कायां प्रयुक्ता ‘‘दशमस्त्वमसी’’त्युक्तिरित्यर्थः । शाब्द्या शब्द-करणिकया । धिया परोक्षज्ञानेन । चित्तव्याक्षेपहन्त्री अन्यत्रैवासक्तं तच्चित्तं त्वन्त्वप्रकारेणैव तत्स्वरूपं प्रबोध्य स्वस्वरूपाभिमुखं विदधत्येवेत्यर्थः । मानसीत्युपलक्षणम् । साक्षिरूपिणी वा । नो चेन् मनःकरणिका नो चेत् । अहमित्युल्लेखस्य मनःकरणके साक्षिरूपे च ज्ञान एव दर्शनात् । नन्वहं शब्दप्रयोगे शाब्द्यामपि प्रतीतौ अहं त्वोल्लेखोऽस्तीति चेत् । सत्यम् । प्रकृते सोऽपि नास्तीत्याह ॥ दशम इति ॥ शक्तिग्रहप्रकारेणैव ज्ञानजनकत्व-नियमादिति भावः॥२९–३१ ॥</p>
<h3 id="सतयपरमदटक-5"><strong>सत्यप्रमोदटीका</strong></h3>
<p>यच्चोक्तं परेण तत्त्वमसीति वाक्यादेवापरोक्षधीर् दशमस्त्वमसीत्यादौ शब्दादेवापरोक्षधीदर्शनादिति । तत्र दृष्टान्तं दूषयति दशम इत्यादिभिः । शाब्द्या परोक्षया । चित्तेति अन्यत्र व्यासक्तं तच्चित्तं स्वस्वरूपाभिमुखं विदधतीत्यर्थः । प्रमा मानसीति योजना । वृत्तिज्ञान-सहकारेणैव शब्दानाम् अर्थबोधकत्वस्य क्लृप्तत्वात् । अङ्गीकृतश्चायं न्यायः परेणापि ‘न ह्यक्षरबाह्यो वाक्यार्थः’ इति वचनात् ॥ वाक्यार्थं वृत्तिमहिम्ना लब्धार्थम् ॥ २९–३१ ॥</p>
<h1 id="यकतमललक-6"><strong>युक्तिमल्लिका</strong></h1>
<p>घटत्वाकारधीरेव घटशब्देन जायते ।</p>
<p>द्रव्यत्वाकारधीर्द्रव्यपदादुभयवत्यपि ।</p>
<p>दशमोऽहं त्विति तु या मतिस्सा मानसी ध्रुवम् ॥ ३२ ॥</p>
<h3 id="सरततमटक-6"><strong>सुरोत्तमटीका</strong></h3>
<p>ननु स्वस्वरूपे अहंत्वस्यापि विद्यमानत्वात्त्वमिति पदेनैव तस्यापि बोधोऽस्त्वित्यत आह ॥ घटत्वेति ॥ उभयवत्यपि द्रव्यत्व-घटत्ववत्यपि ॥ ३२ ॥</p>
<h3 id="सतयपरमदटक-6"><strong>सत्यप्रमोदटीका</strong></h3>
<p>ननु तत्र दशमे अहंत्वमप्यस्तीति चेत्किं तावता । तद्बोधकपदाभावात् । अन्यथा वृत्त्यविषयत्वेऽपि तत्र विद्यमानत्वमात्रेण शाब्दत्वे घटशब्देन द्रव्यत्वाकारधीरपि स्यात् ॥ ३२ ॥</p>
<h1 id="यकतमललक-7"><strong>युक्तिमल्लिका</strong></h1>
<p>अव्युत्पन्नस्य तद्वाक्यश्रवणेऽपि मतिर्न सा ।</p>
<p>व्युत्पत्तिश्शब्दजन्यार्थज्ञाने क्लृप्तं हि कारणम् ॥ ३३ ॥</p>
<p>अतः शाब्दप्रबोधोऽस्ति मध्ये व्यासङ्गभञ्जकः ।</p>
<p>समाहितमनास्तु स्वं दशमं मनसेक्षते ॥ ३४ ॥</p>
<h3 id="सरततमटक-7"><strong>सुरोत्तमटीका</strong></h3>
<p>युक्त्यन्तरमपि सूचयन्नेतदेव विशदयति ॥ अव्युत्पन्न-स्येति ॥ सा वाक्यजन्या ॥ ३३,३४ ॥</p>
<h3 id="सतयपरमदटक-7"><strong>सत्यप्रमोदटीका</strong></h3>
<p>क्लृप्तमिति । तदुक्तं सुधायां ‘शक्तिज्ञानानुरोधित्वा-दभिधानस्य’ इति ॥ ३३,३४ ॥</p>
<h1 id="यकतमललक-8"><strong>युक्तिमल्लिका</strong></h1>
<p>कारुः स्वकण्ठपरशुं विस्मृत्य बहु चिन्तयन् ।</p>
<p>अयं परशुरित्युक्ते किं शब्दादेव पश्यति ॥ ३५ ॥</p>
<p>उक्तिः परोक्षज्ञानेन चित्तव्याक्षेपनाशिनी ।</p>
<p>पश्चात्स्वकण्ठपरशुं चक्षुषैव स पश्यति ॥ ३६ ॥</p>
<h3 id="सरततमटक-8"><strong>सुरोत्तमटीका</strong></h3>
<p>शब्दप्रयोगेऽपि तत्तदर्थसाक्षात्कारश्चक्षुरादीन्द्रियैरेवेत्यत्र दृष्टान्तमाह ॥ कारुरिति ॥ शब्दप्रयोगेऽपि परशोश्चक्षुषैव दर्शनस्य सर्वजन-सम्प्रतिपन्नत्वाद्विप्रतिपन्नस्थलेष्वप्येवं ज्ञानद्वयमवर्जनीयमिति भावः ॥ ३५,३६ ॥</p>
<h3 id="सतयपरमदटक-8"><strong>सत्यप्रमोदटीका</strong></h3>
<p>व्यासङ्गभञ्जकत्वमात्रं न तु करणानां स्वस्वभावाति-क्रम इत्येतद् दृष्टान्तेन दर्शयति कारुरिति ॥ ३५,३६ ॥</p>
<h1 id="यकतमललक-9"><strong>युक्तिमल्लिका</strong></h1>
<p>स्वतस्समाहितमना दशमोऽहमिति स्वयम् ।</p>
<p>मनसैवाभिपश्येच्चेद्ब्रह्म पश्येत्तथैव हि ॥ ३७ ॥</p>
<h3 id="सरततमटक-9"><strong>सुरोत्तमटीका</strong></h3>
<p>अहं दशम इति ज्ञानं मानसमेवेत्यत्र युक्त्यन्तरमप्याह ॥ स्वत इति ॥ स्वतः शब्दप्रयोगं विना । समाहितमनाः सावधानचित्तः । अविवेकिन एव शब्दापेक्षा । विवेकी तु यूयं नव अहं तु दशम इति स्वयमेव प्रत्येतीति सर्वानुभवसिद्धम् । तस्मादविवेक्यपि शाब्द्या प्रतीत्या चित्तं स्वाभिमुखीकर्तुमेव शब्दमपेक्षते । तथा स्वस्थचित्तस्तु विवेकिवत्स्वात्मानं स्वमनसैव दशमोऽहमिति पश्यति । वृथा करणवैषम्यकरणे कारणाभावादिति भावः । तथैवेत्यनेनासम्प्रज्ञातसमाधिस्थयोगिनि चित्तव्याक्षेपाभावा-द्बाह्येन्द्रियाणामुपरतत्वेन शब्दश्रवणासम्भवाच्च स्वस्थचित्तवन् मनसैव ब्रह्मापरोक्षज्ञानं न तु शब्दसहायेनेति सूचयति । एवं च परोदीरितबहिर्मुख-दृष्टान्तः कथं प्रकृतोपयोगी । न हि ‘‘शान्तोदान्त उपरतस्तितिक्षुस्समाहितो भूत्वाऽऽत्मन्येवात्मानं पश्येदि’’त्युक्तब्रह्मापरोक्षज्ञानिनः कदाप्यसमवधान-मुचितम् । एवं च ब्रह्मदर्शनदशायां क्व शब्दादपरोक्षज्ञानम् । कस्य वेदं निदर्शनमिति भावः । नन्वस्तु योगिनश्शब्दानपेक्षा । इदानीं बहिर्मुखं जनमभिमुखीकर्तुगुरुणोपदिश्यमानवेदान्तवाक्यरूपशब्दस्योपयोगोऽस्तीति चेत् । सत्यम् । तथापि गुरूपदिष्टशब्दश्रवणसमनन्तरमेव तस्य ब्रह्मापरोक्ष-दर्शनाभावेन पुनर्दृष्टान्तवैयर्थ्यस्य तदवस्थत्वात् । न च वाच्यमिदानीमपि शब्दश्रवणसमनन्तरमेव वाक्यार्थविशिष्टब्रह्मदर्शनमप्यस्तीति । त्वदुक्तमहा-वाक्यार्थे प्रतिवादिनां विवादाभावप्रसङ्गात् । घटो दृष्ट इतिवद्दृष्टं ब्रह्मेति प्रतिवक्तव्यत्वाच्च ॥ ३७ ॥</p>
<h3 id="सतयपरमदटक-9"><strong>सत्यप्रमोदटीका</strong></h3>
<p>समाहितमनाश् चित्तव्यासङ्गरहितः । तथैव हि मनसैवानुद्रष्टव्यम् इति श्रुतिप्रसिद्धेः । ‘यत्र चैवात्मनाऽऽत्मानं पश्यन्’ इति स्मृतेश्च ॥ ३७,३८ ॥</p>
<h1 id="यकतमललक-10"><strong>युक्तिमल्लिका</strong></h1>
<p>शब्दस्तु व्यवधानस्योच्छित्त्यै कर्णे निपातितः ।</p>
<p>शाब्दीं करणसामर्थ्यात्त्वमाकारां धियं दिशेत् ॥ ३८ ॥</p>
<h3 id="सरततमटक-10"><strong>सुरोत्तमटीका</strong></h3>
<p>बहिर्मुखेऽपि व्यासङ्गनिवर्तकत्वेन प्रागुक्तांशस्य सहकारितामनूद्य दृष्टान्तमुखेनाप्युपपादयति ॥ शब्दस्त्विति</p>
<p>॥ ३८ ॥</p>
<h1 id="यकतमललक-11"><strong>युक्तिमल्लिका</strong></h1>
<p>ततस्समाहितमनाः पश्येदहमिति स्वयम् ।</p>
<p>अहंत्वोल्लेखिनी शब्दाभावे धीर्मनसैव हि ॥ ३९ ॥</p>
<p>प्रतिबन्धनिरासे हि निमित्तान्तरतः कृते ।</p>
<p>दहनादेव दाह्यस्य दाहः स्यान्नान्यतः क्वचित् ॥ ४० ॥</p>
<h3 id="सरततमटक-11"><strong>सुरोत्तमटीका</strong></h3>
<p>शब्दाभावे अहमिति शब्दाभावे ॥ ३९,४० ॥</p>
<h3 id="सतयपरमदटक-10"><strong>सत्यप्रमोदटीका</strong></h3>
<p>अहंत्वोल्लेखिनी धीर् इति योजना । शब्दाभावे अहमिति शब्दाभावे ॥ ३९ ॥</p>
<h1 id="यकतमललक-12"><strong>युक्तिमल्लिका</strong></h1>
<p>प्रतिबन्धनिरासेन तस्य स्याच्चरितार्थता ।</p>
<p>सहकारी भवेद्वासौ स एव न हि दाहकः ॥ ४१ ॥</p>
<h3 id="सरततमटक-12"><strong>सुरोत्तमटीका</strong></h3>
<p>असौ प्रतिबन्धनिवर्तकः ॥ ४१ ॥</p>
<h3 id="सतयपरमदटक-11"><strong>सत्यप्रमोदटीका</strong></h3>
<p>भवेद्वेति उपचारेणेति भावः । असौ प्रतिबन्ध-निरासोपक्षीणः । तदुक्तं सुधायां ‘तथाऽपि प्रतिबन्धनिवृत्तौ सत्यामेव निर्णय इति प्रतिबन्धकनिरासहेतोरपि विचारस्योपचारेण निर्णयहेतुत्वात्’ इति ।अत एव वा इत्यनास्थासूचकः॥४१ ॥</p>
<h1 id="यकतमललक-13"><strong>युक्तिमल्लिका</strong></h1>
<p>अहंशब्दाप्रयोगेऽपि ह्यहमाकारधीत्वतः ।</p>
<p>दशमोऽहमिति ज्ञानं न शाब्दं स्वस्थधीर्यथा ।</p>
<p>पराकरोति ते पक्षमनुमानमपीदृशम् ॥ ४२ ॥</p>
<h3 id="सरततमटक-13"><strong>सुरोत्तमटीका</strong></h3>
<p>परोदीरितदृष्टान्तेऽपि दशमोऽहमिति ज्ञानस्य शब्दा-करणकत्वेऽनुमानमाह ॥ अहमिति ॥ अहं दशम इति वाक्यजनितज्ञाने व्यभिचारपरिहाराय विशेषणम् । स्वस्थधीः स्वस्थस्याहं दशम इति धीः ॥ ४२ ॥</p>
<h3 id="सतयपरमदटक-12"><strong>सत्यप्रमोदटीका</strong></h3>
<p>ज्ञानम् अस्वस्थस्य जायमानं विमतम् । अहं दशम इति वाक्यजन्यज्ञाने व्यभिचारवारणाय हेतौ विशेषणम् । विपक्षे यदि शाब्दं स्यात् तर्हि शब्दप्रयोग एव जन्यं स्यात् । अन्यथाऽकारणकार्योत्पत्तिप्रसङ्ग इति बाधकसद्भावान्नाप्रयोजकता । अत एव न दृश्यमानविषयकत्वाभाव उपाधिः ॥ ४२ ॥</p>
<h1 id="यकतमललक-14"><strong>युक्तिमल्लिका</strong></h1>
<p>दृष्टियोग्ये प्रयुक्तोऽपि शब्दो यद्यपरोक्षकृत् ।</p>
<p>गृहे घटोऽस्तीत्युक्तेऽपि तर्हि स्यादपरोक्षधीः ॥ ४३ ॥</p>
<h3 id="सरततमटक-14"><strong>सुरोत्तमटीका</strong></h3>
<p>दृश्यमानेऽर्थे प्रयुक्तश्शब्दस्साक्षात्कारमेव जनयतीति मतं सङ्ग्रहाय पुनरप्यनूद्य प्रकारान्तरेण च दूषयति ॥ दृष्टियोग्य इति ॥ ४३ ॥</p>
<h3 id="सतयपरमदटक-13"><strong>सत्यप्रमोदटीका</strong></h3>
<p>दृष्टियोग्य इति । तथा च ब्रह्मणो दृश्यमानत्वा-भावेऽपि चरमसाक्षात्कारयोग्यत्वात् तस्य शब्दादापरोक्ष्यं सम्भवतीत्याशयः । स्याद् बहिःस्थस्येति शेषः । गेहस्थघटस्य दर्शनयोग्यत्वात् ॥ ४३ ॥</p>
<h1 id="यकतमललक-15"><strong>युक्तिमल्लिका</strong></h1>
<p>दृश्यमाने प्रयुक्तस्तु शब्दो यद्यपरोक्षकृत् ।</p>
<p>असमाहितचित्तस्य कथं तर्ह्यपरोक्षधीः ॥ ४४ ॥</p>
<p>न ह्यसौ विस्मृतस्वात्मा पुरा शब्दप्रयोगतः ।</p>
<p>आत्मानं मनसा पश्येद्व्याक्षेपाक्षिप्तचेतनः ॥ ४५ ॥</p>
<h3 id="सरततमटक-15"><strong>सुरोत्तमटीका</strong></h3>
<p>व्याक्षेपाक्षिप्तचेतनः व्याक्षेपनिरस्तमनोव्यापार इत्यर्थः॥ अत एतादृशे प्रयुक्तं दशमस्त्वमसीति वाक्यमपि दृश्यमाने प्रयुक्तशब्दत्वा-भावात् त्वन्न्यायेनैव न साक्षात्कारजनकं स्यादिति भावः । पूर्वं दार्ष्टान्तिके शब्दप्रयोगसमये दृश्यमानत्वाभाव उक्तः । इदानीं तु दृष्टान्त एवेति विवेकः ॥ ४४,४५ ॥</p>
<h3 id="सतयपरमदटक-14"><strong>सत्यप्रमोदटीका</strong></h3>
<p>दोषान्तरं वक्तुं पूर्वं निरस्तमपि पुनराशङ्कते दृश्यमान इति । तथा च दशमस्त्वमसीति वाक्यजन्यज्ञाने दृष्टान्तीकृते साधनवैकल्यम् । न केवलं प्रागुक्ता पक्षेऽसिद्धिः । उपपादयति कथमिति । व्यासक्तस्य आत्मनि दृश्यमानत्वाभावात् । पुरेति अनन्तरं व्यासङ्गपरिहारेण दर्शन-सम्भवादिति भावः ॥ ४४,४५ ॥</p>
<h1 id="यकतमललक-16"><strong>युक्तिमल्लिका</strong></h1>
<p>दृश्यमानेऽपि शब्देन साक्षात्कारान्तरप्रमा ।</p>
<p>अनानुभविकत्वेन वैयर्थ्याच्च न शोभते ।</p>
<p>सैव चेत्तर्हि शब्दोत्था साक्षात्कारप्रमा क्व ते ॥ ४६ ॥</p>
<h3 id="सरततमटक-16"><strong>सुरोत्तमटीका</strong></h3>
<p>किञ्च दृश्यमानेऽपि प्रयुक्तश्शब्दः दर्शनान्तरं साधयति उत तदेवेति विकल्प्याद्यं दूषयति ॥ दृश्यमान इति ॥ वैयर्थ्याच्चेत्युपलक्षणम् । अन्यत्रापि तज्जनकत्वप्रसङ्गादित्यपि द्रष्टव्यम् । द्वितीयं दूषयति ॥ सैवेति ॥ तस्याश्च प्रागेव स्वकरणजनितायाः पुनश्शब्देनापि जननायोगादिति भावः ॥ ४६ ॥</p>
<h3 id="सतयपरमदटक-15"><strong>सत्यप्रमोदटीका</strong></h3>
<p>दृश्यमाने इति विषयसप्तमी । शब्देनेत्यनेन अन्वयः । साक्षात्कारान्तरेति । पुरुषान्तरस्य अथवा स्वस्यैव कालान्तरे जाततद्विषयक-साक्षात्कारेत्यर्थः । अनानुभविकत्वेनेति । ‘‘केषाञ्चिदपरोक्षे स्वर्गादावस्माकं शब्दादपरोक्षधीः स्याद् एकपुरुषाभिप्राये पूर्वेद्युश्चैत्रस्यापरोक्षे इदानीं शब्दा-दपरोक्षधीः स्यादि’’ति न्यायामृतोक्तोऽनुभवविरोधो ध्येयः ॥ वैयर्थ्याच्चेति व्यवहारे भट्टनयमङ्गीकुर्वाणस्य तव तत्त्वमसिवाक्यस्याधिगतार्थगन्तृत्वप्राप्त्याऽ-प्रामाण्यप्रसङ्गादित्यर्थः । सैवेति । अन्योन्याश्रयप्रसङ्गेन साक्षात्कारप्रमा-जननासम्भवात् । शब्देन अपरोक्षज्ञानजननेऽर्थस्य दृश्यमानत्वसिद्धिः ।दृश्यमानत्वसिद्धौ हेतुसिद्ध्या अपरोक्षप्रमारूपसाध्यसिद्धिरिति॥४६ ॥</p>
<h1 id="यकतमललक-17"><strong>युक्तिमल्लिका</strong></h1>
<p>करणस्य बलाच्चेद्धीस्तर्हि शाब्देन सा भवेत् ।</p>
<p>दृष्टेऽर्थे तर्करसिकस्यानुमानाद्यथाऽनुमा ॥ ४७ ॥</p>
<h3 id="सरततमटक-17"><strong>सुरोत्तमटीका</strong></h3>
<p>पक्षान्तरमाशङ्क्य दूषयति ॥ करणस्येति ॥ शब्दस्य तत्रैव सामर्थ्यादिति भावः ॥ ४७ ॥</p>
<h3 id="सतयपरमदटक-16"><strong>सत्यप्रमोदटीका</strong></h3>
<p>करणस्य शब्दस्य बलात् स्वभावात् । प्रमाणसंप्लव-मात्रेण न करणानां स्वस्वभावातिक्रम इत्याह दृष्ट इति ॥ ४७ ॥</p>
<h1 id="यकतमललक-18"><strong>युक्तिमल्लिका</strong></h1>
<p>तस्माद्दर्शनमुद्दिश्य तादर्थ्येनास्य कीर्तनात् ।</p>
<p>करणत्वं श्रुतिबलाद्वाच्यं नान्याऽस्ति ते गतिः ॥ ४८ ॥</p>
<h3 id="सरततमटक-18"><strong>सुरोत्तमटीका</strong></h3>
<p>तस्मात् शब्दश्रवणस्य क्वाप्यपरोक्षज्ञानजनकत्वा-दर्शनात् । अस्य श्रवणादेः । श्रुतिबलादेव श्रवणस्यापरोक्षज्ञानजनकत्वं वक्तव्यमिति भावः ॥ ४८ ॥</p>
<h3 id="सतयपरमदटक-17"><strong>सत्यप्रमोदटीका</strong></h3>
<p>कीर्तनात् ‘आत्मा वाऽरे द्रष्टव्यः श्रोतव्यो मन्तव्यो निदिध्यासितव्य’ इति श्रुतौ ॥ ४८ ॥</p>
<h1 id="यकतमललक-19"><strong>युक्तिमल्लिका</strong></h1>
<p>श्रुतिस्तु श्रवणं वक्ति मननं ध्यानमन्ततः ।</p>
<p>पारंपर्यात्तु तत्राद्ये हेतुर्ध्यानं तु मुख्यतः ॥ ४९ ॥</p>
<p>न चेत्कर्मैव हेतुस्स्यादङ्गं स्याच्छ्रवणाद्यपि ।</p>
<p>कर्मणा ज्ञानमित्याह यतः श्रुतिरचञ्चला ॥ ५० ॥</p>
<h3 id="सरततमटक-19"><strong>सुरोत्तमटीका</strong></h3>
<p>तत्र श्रवणमनननिदिध्यासनानां मध्ये । आद्ये श्रवण-मनने । मुख्यतः द्वारान्तरं विना । उक्तविधया मनःकरणकदर्शनोपयोगीत्यर्थः। अयमभिसन्धिः । ‘‘मनसैवैनं पश्यती’’ति श्रुत्या इतरव्यवच्छेदपूर्वकं तृतीयया मनस एव करणत्वनिर्णीतेस्सहकारितयैवैषां कथनं न करणतया द्विकरणकैक-क्रियायोगात् त्रयाणामपि करणत्वप्रसङ्गाच्चेति ॥ ४९,५० ॥</p>
<h3 id="सतयपरमदटक-18"><strong>सत्यप्रमोदटीका</strong></h3>
<p>आद्ये श्रवणमनने हेतू इति वचनव्यत्ययेनान्वयः । मुख्यत इति । श्रवणाद्यङ्गकनिदिध्यासनं साक्षात्कारजनकमनसो ऽव्यव-धानेन सहकारीत्यर्थः । तदुक्तं न्यायामृते ‘‘तस्माच्छ्रवणसामर्थ्यरूपलिङ्गेन ततस्तु पश्यते निष्कलं ध्यायमान इत्यादिवाक्येन निदिध्यासनस्य फलस्•म्बन्धात् प्रकरणेन च श्रवणादिकं निदिध्यासने सन्निपात्यङ्गम् । युक्तश्च विप्रकृष्टस्य फलोपकारात् सन्निकृष्टस्य फलोपकारः’’ इति ॥ न चेत् सामर्थ्य-रूपलिङ्गमनादृत्य द्रष्टव्यः श्रोतव्य इति सन्निधानमात्रेण अङ्गित्वाङ्गीकारे । कर्मैव ‘कर्मणा ज्ञानमातनोति’ इति श्रुतौ ज्ञानरूपसाक्षात्कारसन्निधानात् । हेतुर् अङ्गि । श्रवणाद्यपि त्रितयमपि । अङ्गं कर्मणः । अचञ्चला द्वारान्तराऽनभिधायिनी ॥ ४९,५० ॥</p>
<h1 id="यकतमललक-20"><strong>युक्तिमल्लिका</strong></h1>
<p>तस्मात्क्रमिकवेदोक्तकारणेषु यदुत्तरम् ।</p>
<p>ज्ञानादव्यवधानेन पूर्वं च तत एव तत् ॥ ५१ ॥</p>
<h3 id="सरततमटक-20"><strong>सुरोत्तमटीका</strong></h3>
<p>तस्मात् पूर्वतया श्रवणस्य मुख्यकारणत्वे कर्मण एव तत्प्रसङ्गात् । तत एव तादृशनिदिध्यासनादेव । तद् अपरोक्षज्ञानम् ॥ ५१ ॥</p>
<h3 id="सतयपरमदटक-19"><strong>सत्यप्रमोदटीका</strong></h3>
<p>तत एव ध्यानादेव । तद् दर्शनम् ॥ ५१ ॥</p>
<h1 id="यकतमललक-21"><strong>युक्तिमल्लिका</strong></h1>
<p>यदि श्रवणमात्रेऽपि सर्वेषां ब्रह्मदर्शनम् ।</p>
<p>जीवन्मुक्ताः कुतस्तर्हि शुकाद्या एव योगिनः ॥ ५२ ॥</p>
<h3 id="सरततमटक-21"><strong>सुरोत्तमटीका</strong></h3>
<p>श्रवणादेव ब्रह्मदर्शनाङ्गीकारे बाधकं चाह ॥ यदीति ॥ मन्दानामपि जीवन्मुक्तत्वं स्यादिति भावः । विवादाभावादेरुपलक्षणमेतत् ॥ ५२ ॥</p>
<h3 id="सतयपरमदटक-20"><strong>सत्यप्रमोदटीका</strong></h3>
<p>श्रवणमात्रेऽपि इति । ‘तत्त्वमस्यादिवाक्योत्थ-सम्यग्धीजन्ममात्रतः । अविद्या सह कार्येण नासीदस्ति भविष्यति’ इति त्वत्प्रक्रियाऽनुसारेणेति भावः ॥ एवेति इतरेषाम् अनुष्ठितश्रवणमात्राणां मन्दानां व्यवच्छेदासम्भवादिति भावः । जीवन्मुक्ता इति परपक्षे तत्सद्भाव-मुपेत्योक्तम् । वस्तुतो मुक्ता एव कुतो न स्युरित्याशयः । तदुक्तं सुधायां ‘ज्ञाने सति किमपि मुक्तिर्नैवापेक्षते इति सद्य एव साक्षात्कृतब्रह्मणां शरीरादिनिवृत्तिः प्रसज्येत’ इति ॥ ५२ ॥</p>
<h1 id="यकतमललक-22"><strong>युक्तिमल्लिका</strong></h1>
<p>अनानुभाविकं चेदं श्रुतिकालेऽपि दर्शनम् ।</p>
<p>अश्नतः शृृण्वतश्चान्नं किं नास्ति महदन्तरम् ॥ ५३ ॥</p>
<h3 id="सरततमटक-22"><strong>सुरोत्तमटीका</strong></h3>
<p>श्रवणदर्शनयोरत्यन्तवैलक्षण्ये सर्वानुभवसिद्धं दृष्टान्तमाह ॥ अश्नत इति ॥ एकत्र तृप्तिदर्शनाद् अन्यत्र तदभावाद् रसनेन्द्रियमेव तत्तद्रसदर्शनकारणं न शब्द इति भावः ॥ ५३ ॥</p>
<h3 id="सतयपरमदटक-21"><strong>सत्यप्रमोदटीका</strong></h3>
<p>श्रुतिकाले श्रवणानन्तरमेव । अन्तरं व्यवधानम् । ‘त्वम् अन्नवानसि’ इति श्रवणमात्रेणान्नसाक्षात्कारापत्त्या सद्य एव रसनेन्द्रि-येण रससाक्षात्कारजन्या तृप्तिः स्यात् । तच्चानानुभविकम् इति हृदयम् ॥५३॥</p>
<h1 id="यकतमललक-23"><strong>युक्तिमल्लिका</strong></h1>
<p>तच्छब्दान्नापरोक्षं स्यान्नतरां निर्विकल्पकम् ।</p>
<p>यतस्त्वदुक्तवाक्येऽपि दशमत्वविशिष्टधीः ॥ ५४ ॥</p>
<h3 id="सरततमटक-23"><strong>सुरोत्तमटीका</strong></h3>
<p>तत् तस्माद् रसशब्देन रससाक्षात्कारादर्शनात् । नतरामित्येतदेव स्पष्टयति ॥ यत इति ॥ ५४ ॥</p>
<h3 id="सतयपरमदटक-22"><strong>सत्यप्रमोदटीका</strong></h3>
<p>नतरामिति ‘इदमित्थमि’ति ज्ञानमात्रस्य संसृष्टार्थ-विषयकत्वनियमेन निर्विकल्पकज्ञानस्यैवालीकतया सप्तमरसत्वेन ज्ञानविशेषस्य शाब्दस्य निर्विकल्पकत्वस्य अष्टमरसत्वादिति भावः ॥ ५४ ॥</p>
<h1 id="यकतमललक-24"><strong>युक्तिमल्लिका</strong></h1>
<p>अन्वितार्थाभिधायित्वादन्योन्यान्वयमिश्रितम् ।</p>
<p>स्वार्थं मुख्यममुख्यं वा पदं वक्तीति ते मतम् ।</p>
<p>तच्छब्दान्निर्विकल्पा धीरिति रिक्तं वचस्तव ॥ ५५ ॥</p>
<h3 id="सरततमटक-24"><strong>सुरोत्तमटीका</strong></h3>
<p>तत् तस्मात् तव मतेऽपि शब्दस्यान्विताभिधायित्वात् ॥ ५५ ॥</p>
<h3 id="सतयपरमदटक-23"><strong>सत्यप्रमोदटीका</strong></h3>
<p>रिक्तं वाक्यलक्षणव्याघातकारणम् । वाक्यं हि आकाङ्क्षासन्निधियोग्यतावतां पदानां समूहः । आकाङ्क्षाद्याः प्रत्येकमन्वय-घटितमूर्तय इति भावः ॥ ५५ ॥</p>
<h1 id="यकतमललक-25"><strong>युक्तिमल्लिका</strong></h1>
<p>यौगपद्येन तद्योग्यगुणानुस्मरणं हरेः ।</p>
<p>अच्छिन्नतैलधारावदारात्तं दर्शयेद्धृदि ॥ ५६ ॥</p>
<h3 id="सरततमटक-25"><strong>सुरोत्तमटीका</strong></h3>
<p>उपसंहरति ॥ यौगपद्येनेति ॥ तत् तस्मात् श्रवणस्य दर्शनहेतुत्वायोगात् । अच्छिन्नतैलधारावद्यौगपद्येन हरेर्योग्यगुणानुस्मरणं स्वयोग्यगुणानुस्मरणमिति निदिध्यासनस्वरूपकथनम् ॥ ५६ ॥</p>
<h3 id="सतयपरमदटक-24"><strong>सत्यप्रमोदटीका</strong></h3>
<p>अच्छिन्नेति ‘खण्डस्मृतिर्धारणं स्यादखण्डं ध्यान-मुच्यते’ इति तल्लक्षणोक्तेः । आरात् । ‘स्वयोग्यगुणोपेतस्य निर्दोषस्य भगव-द्विग्रहविशेषस्यादरनैरन्तर्याभ्यां विषयवैराग्यतद्भक्तिसहिताद् बहुकालोपचिता-न्निदिध्यासनापरनामकाद्विचिन्तनादि’ति सुधोक्तरीत्याऽर्थो ज्ञेयः ॥ ५६ ॥</p>
<h1 id="यकतमललक-26"><strong>युक्तिमल्लिका</strong></h1>
<p>ध्यानं च मनसा तस्माद्ध्यातृचित्तं हरीच्छया ।</p>
<p>तद्गं तमेवेन्द्रियत्वात्पश्यतीत्यतिमङ्गलम् ॥ ५७ ॥</p>
<h3 id="सरततमटक-26"><strong>सुरोत्तमटीका</strong></h3>
<p>साक्षात्कारस्येन्द्रियजन्यत्वनियमान्मनसैवैनं पश्यतीति श्रुतेश्च कथं ध्यानमात्रेण दर्शनमित्यत आह ॥ ध्यानं चेति ॥ तद्गं ध्येयप्रतिमान्तर्गतम् । तं ध्येयगुणवन्तं भगवन्तं पश्यतीति करणे कर्तृत्वोप-चारः । ध्यानप्रसन्नभगवदनुगृहीतं मनः योग्यजीवस्य भगवत्साक्षात्कारकरणं भवतीति भावः । एतत्सर्वं मनसि निधाय श्रोतृणां मनस्समाधानार्थं प्रागस्माभिः किञ्चित्प्रदर्शितमिति द्रष्टव्यम् ॥ ५७ ॥</p>
<h3 id="सतयपरमदटक-25"><strong>सत्यप्रमोदटीका</strong></h3>
<p>मनसेति । ‘श्रवणदर्शनादिजनितमानसवासनामयस्य वस्तुनो मनसाऽवलोकनं ध्यानं’ इति सुधोक्तेः । हरीच्छयेति । अव्यक्त-स्वभावस्य प्रत्यक्षत्वानुपपत्तेः । ‘नित्याव्यक्तोऽपि भगवानीक्ष्यते निजशक्तितः’ इति अव्यक्ताधिकरणभाष्योदाहृतप्रमाणात् । ‘उपासना त्वापरोक्ष्यं गमये-त्तत्प्रसादतः’ इति च । तद्गं ध्येयप्रतिमान्तर्गतम् । तदुक्तं प्रतिषेधाधिकरणभाष्ये ‘तदुपासनं च भवति प्रतिमोपासनं यथे’ति । पश्यति साक्षात्करोति । इन्द्रियत्वेनेन्द्रियजन्यं प्रत्यक्षम् इति लक्षणात् । तमेव ‘‘पश्यन्ति परमं ब्रह्म चित्ते यत्प्रतिबिम्बितम्’’ इति तत्रैवोक्तेः । इतीति । श्रवणादेव ज्ञानम् । तच्च प्रसादनैरपेक्ष्येणैव मोचकम् इत्यादि परपरिकल्पितप्रक्रियापराकरणेन हेतुना । अशेषम् ‘अज्ञानां ज्ञानदो विष्णुर्ज्ञानिनां मोक्षदश्च सः,’ ‘यथा दृष्ट्या प्रसन्नः सन् राजा बन्धापनोदकृत् । एवं दृष्टः स भगवान् कुर्याद् बन्धविभेदनम्’ इत्यादिप्रमेयजातम् अतिमङ्गलं निराबाधं सुस्थिरमभूदिति भावः ॥ ५७ ॥</p>
<h1 id="यकतमललक-27"><strong>युक्तिमल्लिका</strong></h1>
<p>यदङ्घ्य्रभिध्यानसमाधिधौतसुधियात्मनः ।</p>
<p>अनुपश्यन्ति तत्तत्त्वमित्याह भगवान् शुकः ॥ ५८ ॥</p>
<h3 id="सरततमटक-27"><strong>सुरोत्तमटीका</strong></h3>
<p>उक्तार्थं प्रमाणेन द्रढयति ॥ यदङ्घ्य्रीति ॥ अनेन ‘‘यदङ्घ्य्रभिध्यानसमाधिधौतया धियाऽनुपश्यन्ति हि तत्वमात्मनः । वदन्ति चैतत्कवयो यथा तथं स मे मुकुन्दो भगवान्प्रसीदतामि’’ति भागवतश्लोकं सङ्गृह्णाति ॥ ५८ ॥</p>
<h3 id="सतयपरमदटक-26"><strong>सत्यप्रमोदटीका</strong></h3>
<p>उक्तं सर्वमपि प्रमेयं पिण्डीकृत्य प्रतिपादयद्भागवत-वचनमुदाहरति यदिति ‘यदङ्घ्य्रभिध्यानसमाधिधौतया धियाऽनुपश्यन्ति हि तत्त्वमात्मनः । वदन्ति चैतत्कवयो यथा तथं स मे मुकुन्दो भगवान्प्रसीद-ताम्’ । इति श्लोकः ॥ ५८ ॥</p>
<h1 id="यकतमललक-28"><strong>युक्तिमल्लिका</strong></h1>
<p>ध्यानमेव प्रधानाङ्गं तेन चाज्ञानधीमलम् ।</p>
<p>क्षाल्यते धौतधीरेव दर्शने कारणं किल ॥ ५९ ॥</p>
<h3 id="सरततमटक-28"><strong>सुरोत्तमटीका</strong></h3>
<p>अस्य तात्पर्यमाह ॥ ध्यानमिति ॥ श्रवणमनने विहायास्यैवासाधारण्येन ग्रहणादिति भावः । तेन ध्यानाख्यसमाधिना । अज्ञानधीमलम् अज्ञानाख्यमनोमलम् । धौतपदमहिम्ना लब्धोऽयमर्थः । तेन चाङ्गत्वस्फोरणं कृतमिति द्रष्टव्यम् । धौतधीर् अज्ञानाख्यपङ्कक्षालनेन धवलीभूतधीः । दर्शने आत्मतत्वदर्शने ॥ ५९ ॥</p>
<h3 id="सतयपरमदटक-27"><strong>सत्यप्रमोदटीका</strong></h3>
<p>प्रकृतोपयोगं दर्शयन् व्याख्याति ध्यानमिति । एवकारेण श्रवणस्याङ्गित्वप्रधानाङ्गत्वयोर्निरासः । क्षाल्यते स्वरूपावरकमज्ञानं ध्यानरूपपरोक्षज्ञानेन शिथिलीक्रियते । तथैव गीताभाष्योक्तेः । धीर् दर्शने कारणम् । उत्तरश्लोके व्याख्यानं मनःसाक्षात्कारस्य करणम् । अङ्गाङ्गम् अङ्गस्य निदिध्यासनाङ्गस्य मननस्याङ्गम् । कारणम् अङ्गि करणम् ॥५९,६०॥</p>
<h1 id="यकतमललक-29"><strong>युक्तिमल्लिका</strong></h1>
<p>धीशब्दोक्तं मनस्साक्षात्कारस्य करणं किल ।</p>
<p>अङ्गाङ्गं श्रवणं दृष्टिकारणं नतरां किल ॥ ६० ॥</p>
<h3 id="सरततमटक-29"><strong>सुरोत्तमटीका</strong></h3>
<p>धीशब्दार्थं वदन् तृतीयाबलेन लब्धार्थमप्याह ॥ धी-शब्देति ॥ अनुपश्यन्तीति ज्ञानकरणतयोक्तत्वादिति भावः । अतः प्रागुक्तकारण पदस्यैवकारसाहित्यात्करणपरम् । अतिशयितकारणस्यैव करण-त्वात् । अङ्गाङ्गं ध्यानाङ्गस्य मननस्याङ्गम् । साक्षाद्ध्यानाङ्गमपि नेत्यर्थः । अत एव नतरामित्युक्तम् ॥ ६० ॥</p>
<h1 id="यकतमललक-30"><strong>युक्तिमल्लिका</strong></h1>
<p>एवं चार्थद्वयं सिद्धं यदस्माभिरुदीरितम् ।</p>
<p>परोदीरितमार्गौ यौ कुमार्गौ तौ बहिर्गतौ ॥ ६१ ॥</p>
<h3 id="सरततमटक-30"><strong>सुरोत्तमटीका</strong></h3>
<p>श्लोकस्य प्रकृतोपयोगं दर्शयति ॥ एवमिति ॥ अर्थद्वयं ध्यानस्य प्रधानाङ्गत्वम् । मनसः करणत्वरूपमङ्गित्वं च । परोदीरितमार्गौ श्रवणस्यैवाङ्गित्वं मनननिदिध्यासनयोरुत्तराङ्गत्वमिति मार्गौ । मार्गपदेनोक्त्या प्राप्तापराधपरिहाराय कुमार्गावित्यनुवादः ॥ ६१ ॥</p>
<h3 id="सतयपरमदटक-28"><strong>सत्यप्रमोदटीका</strong></h3>
<p>अर्थद्वयं मनसः करणत्वम् । श्रवणस्य अङ्गत्वम् । कुमार्गौ गोविन्दप्रसादापलापकत्वेन कुपथौ । ‘कुपथं तं विजानीयाद्गोविन्द-रहितागमं’ इति स्मृतेः ॥ ६१ ॥</p>
<h1 id="यकतमललक-31"><strong>युक्तिमल्लिका</strong></h1>
<p>परोक्षज्ञानकरणं साक्षात्काराय को वदेत् ।</p>
<p>को वा श्रवणमात्रेण तं पश्यति महाप्रभुम् ।</p>
<p>अज्ञैश्च शब्दमात्रेण दृष्टश्चेत्कलहः कुतः ॥ ६२ ॥</p>
<h3 id="सरततमटक-31"><strong>सुरोत्तमटीका</strong></h3>
<p>कलहः वादिप्रतिवादिनोर्विवादः । एतदेवाभिप्रेत्य प्रागस्माभिस्सङ्ग्रहायोक्तम् ॥ ६२ ॥</p>
<h3 id="सतयपरमदटक-29"><strong>सत्यप्रमोदटीका</strong></h3>
<p>कुत इति श्रवणजनितदर्शनेन सद्यः शरीरपातापातात् ॥ ६२ ॥</p>
<h1 id="यकतमललक-32"><strong>युक्तिमल्लिका</strong></h1>
<p>तैलधारावदच्छिन्नगुणसन्धानरूपया ।</p>
<p>मनोधारणया योगी पश्येच्चेदुचितं हि तत् ॥ ६३ ॥</p>
<h3 id="सरततमटक-32"><strong>सुरोत्तमटीका</strong></h3>
<p>ध्यानस्वरूपं निरूपयन्ध्यानस्यैव प्रधानाङ्गत्वमनुभाव-यति ॥ तैलधारावदिति ॥ ६३ ॥</p>
<h3 id="सतयपरमदटक-30"><strong>सत्यप्रमोदटीका</strong></h3>
<p>गुणसन्धानं योग्यगुणोपसंहारः । धारणया ध्यानेन । योगी परमात्मनः प्रसादेनेति पूरणीयम् । उचितम् । उक्तप्रमाणानुगुणम् ॥ ६३ ॥</p>
<h1 id="यकतमललक-33"><strong>युक्तिमल्लिका</strong></h1>
<p>दिव्यं ददामि ते चक्षुः पश्य मे योगमैश्वरम् ।</p>
<p>इति गीतासु हरिणा निरणायि मतं मम ॥ ६४ ॥</p>
<h3 id="सरततमटक-33"><strong>सुरोत्तमटीका</strong></h3>
<p>ध्यानप्रसन्नभगवद्दत्तचक्षुषैव भगवद्दर्शनम् । न शब्द-श्रवणमात्रेणेत्यत्र गीतावाक्यमपि प्रमाणयति ॥ दिव्यमिति</p>
<p>॥ ६४ ॥</p>
<h3 id="सतयपरमदटक-31"><strong>सत्यप्रमोदटीका</strong></h3>
<p>दिव्यमिति ‘न तु मां शक्यसे द्रष्टुमनेनैव स्वचक्षुषा’ इति पूर्वार्धम् । चक्षुर् दर्शनशक्तिम् । साक्षाद्धीकरणादित्येकं पदम् । साक्षा-त्कारकरणात् । एवपदेन विजातीयकरणशब्दस्य व्यवच्छेदः ॥ ६४,६५ ॥</p>
<h1 id="यकतमललक-34"><strong>युक्तिमल्लिका</strong></h1>
<p>अविद्यां किल विद्राव्य दिव्यं चक्षुर्दृशे दिशेत् ।</p>
<p>साक्षाद्धीकरणादेव साक्षाद्धीसंस्कृतादपि ।</p>
<p>नान्यस्माद्यद्ददौ दिव्यं चक्षुरेव निरीक्षितुम् ॥ ६५ ॥</p>
<h3 id="सरततमटक-34"><strong>सुरोत्तमटीका</strong></h3>
<p>अस्य तात्पर्यमाह ॥ अविद्यामिति ॥ प्राग्दर्शनाभाव-सम्पादकप्रतिबन्धकनिरासस्यावश्यकत्वात् । अविद्यां विद्राव्येत्युक्तम् । यद् यस्मात् । निरीक्षितुं स्वविश्वरूपं द्रष्टुं दिव्यं चक्षुरेव ददौ । तस्मात्संस्कृतादपि भगवदनुग्रहाख्यसंस्कारसहितादपि साक्षाद्धीकरणादेव साक्षाद्धीस्साक्षात्कारः । न त्वन्यस्माल्लिङ्गाच्छब्दाद्वेति सिद्धम् । अनुगृह्णन्नपि भगवान्न लोकमर्यादा-मुल्लङ्घितवान् । त्वन्तु निर्मर्यादस्तामप्युल्लङ्घयसि । अतस्त्वं नालौकिको नापि लौकिक इति भावः ॥ ६५ ॥</p>
<h1 id="यकतमललक-35"><strong>युक्तिमल्लिका</strong></h1>
<p>चष्टेऽनेनेति तच्चक्षुर्मनो वा बाह्यमेव वा ।</p>
<p>चक्षुस्सहायेन मनो यतः पश्यति तं बहिः ॥ ६६ ॥</p>
<h3 id="सरततमटक-35"><strong>सुरोत्तमटीका</strong></h3>
<p>तर्हि चक्षुरिति कथनान्मनसः कथं करणत्वमित्यत आह ॥ चष्ट इति ॥ इति व्युत्पत्त्या तच्चक्षुर् गीतोक्तं चक्षुः । बहिर्दर्शनेऽपि मनस एव प्राधान्यमित्याह ॥ चक्षुस्सहायेनेति ॥ ततःप्राधान्येन मन एव तत्रापि चक्षुः । अन्यथा भागवतगीतावाक्ययोर्विरोधात् । अन्तर्वा बहिर्वा तयोरुभयो-रेव दर्शनहेतुत्वस्य चक्षुषा पश्यति मनसा पश्यति सुखं पश्यतीति लोकवेद-सम्मतत्वात्स्मृतिद्वयेनापि मनश्चक्षुषी एव गृहीते न श्रावणस्पार्शनादि साक्षा-त्कारान्तरकरणानि । किमु वाच्यं तदा परोक्षज्ञानकरणलिङ्गशब्दादीनां दर्शनहेतुतयाऽसङ्ग्राह्यत्वमिति भावः ॥ ६६ ॥</p>
<h3 id="सतयपरमदटक-32"><strong>सत्यप्रमोदटीका</strong></h3>
<p>यौगिकचक्षुःशब्देन मनसोऽपि सङ्ग्रहमाह चष्ट इति । सहायेनेति । ‘मनसस्तु बाह्येन्द्रियसन्निधानेन एते सर्वेऽपि विषया’ इति पद्धत्युक्तेः ॥ ६६ ॥</p>
<h1 id="यकतमललक-36"><strong>युक्तिमल्लिका</strong></h1>
<p>किञ्च दक्षशिरश्छिन्दन्न च्छेदे कारणं पुरा ।</p>
<p>अपश्यत्किल तद्दृष्ट्यै दध्यौ पशुपतिश्चिरम् ॥ ६७ ॥</p>
<p>इति भागवते ध्यानात्पूर्वं दृष्टेरभावतः ।</p>
<p>तदभावे भावरूपं व्यतिरेकमदर्शयत् ॥ ६८ ॥</p>
<h3 id="सरततमटक-36"><strong>सुरोत्तमटीका</strong></h3>
<p>ध्यानस्यैव दर्शने प्रधानाङ्गत्वं न श्रवणस्येत्यत्र भागवत-कथान्तरसंमतिमपि प्रमाणयति ॥ किञ्चेति ॥ व्यतिरेकं व्यतिरेकव्याप्तिम् । ‘‘शस्त्रैरस्त्रान्वितैरेनमनिर्भिन्नत्वचं हरः । विस्मयं परमापन्नो दध्यौ पशुपति-श्चिरमि’’ति भागवतवाक्यस्य तात्पर्यकथनमिदम् ॥ ६७,६८ ॥</p>
<h3 id="सतयपरमदटक-33"><strong>सत्यप्रमोदटीका</strong></h3>
<p>अतीन्द्रियार्थसाक्षात्कारे ध्यानस्यैवाङ्गत्वं भागवताख्या- नेन अन्वयव्यतिरेकप्रदर्शनपूर्वकं निदर्शयति किञ्चेति । पुरा ध्यानात्पूर्वम् । कारणं विशेषनिमित्तम् । तदुक्तं गीताभाष्ये ‘स्वतः प्रायोनिमित्तैश्चा-विनाशिनोऽपि केनचिन्निमित्तविशेषेण स्यात् ककच्छेदवदि’ति । तत्र प्रमेयदीपिकायां ‘यथा दक्षस्य प्रजापतेश्शिरच्छेदो न स्वतो नापि वीरभद्रायुधेन निमित्तेन किन्तु यज्ञपशुभावनाऽऽख्येन निमित्तविशेषेण तथेत्यर्थः’ इति । तथा चातीन्द्रियार्थविषयकयोगिप्रत्यक्षे समाधिपरिपाकलक्षणयोग एव निमित्तम् । ‘‘समाधिपरिपाकवन्तो योगिनः’’ इति तत्त्वनिर्णयटीकोक्तेः ॥ अनेन ध्यानाभावे अतीन्द्रियार्थदर्शनाभाव इति व्यतिरेकव्याप्तिः सिद्धेत्याह तदिति</p>
<p>॥ ६७,६८ ॥</p>
<h1 id="यकतमललक-37"><strong>युक्तिमल्लिका</strong></h1>
<p>दृष्ट्वा संज्ञपने योगमिति ध्यानोत्तरक्षणे ।</p>
<p>दृष्टिं ब्रवीति यत्तेन तत्सत्त्वे सत्त्वरूपिणम् ।</p>
<p>अन्वमंस्तान्वयं ध्यानाददृश्यार्थस्य दर्शने ॥ ६९ ॥</p>
<h3 id="सरततमटक-37"><strong>सुरोत्तमटीका</strong></h3>
<p>‘‘दृष्ट्वा संज्ञपने योगमि’’त्यनेन ‘‘दृष्ट्वा संज्ञपने योगं पशूनां स पतिर्मखे । यजमानपशोस्तस्य कायात्तेनाहरच्छिर’’ इति वाक्यं सङ्गृह्णाति । मखे यज्ञे । संज्ञपने याज्ञीयपशुहिंसायाः । योगम् उपायम् । स्वयज्ञभङ्गात्कुपितो हरिरिमं छेत्तुं न मुञ्चति । तस्मादिममेव यज्ञपशुं कृत्वैतच्छिर एव विच्छिद्य भगवदाहुतित्वेनाग्नौ जुहोमीति संकल्पाख्यमुपायं दृष्ट्वेति भावः । अन्वयम् अन्वयव्याप्तिम् ॥ ६९ ॥</p>
<h3 id="सतयपरमदटक-34"><strong>सत्यप्रमोदटीका</strong></h3>
<p>‘‘दृष्ट्वा संज्ञपने योगं पशूनां स पतिर्मखे । यजमान-पशोस्तस्य कायात्तेनाहरच्छिरः’’ । इत्युत्तरश्लोकपर्यालोचनयाऽन्वयोऽपि सिद्ध इत्याह दृष्ट्वा इति । अदृश्यार्थे अतीन्द्रियस्य संहारे निमित्तविशेषस्यार्थे</p>
<p>॥ ६९ ॥</p>
<h1 id="यकतमललक-38"><strong>युक्तिमल्लिका</strong></h1>
<p>रौद्री विद्याऽनवद्येत्थं ध्यानस्य दृशि हेतुताम् ।</p>
<p>अन्वयव्यतिरेकाभ्यां निर्णिनायेति मे मतिः ॥ ७० ॥</p>
<h3 id="सरततमटक-38"><strong>सुरोत्तमटीका</strong></h3>
<p>रौद्री विद्या रुद्रकृतध्यानादिविद्या ॥ ७० ॥</p>
<h3 id="सतयपरमदटक-35"><strong>सत्यप्रमोदटीका</strong></h3>
<p>रौद्री दर्शनार्थं रुद्रेणानुष्ठिता । विद्या ध्यानम् ॥७०॥</p>
<h1 id="यकतमललक-39"><strong>युक्तिमल्लिका</strong></h1>
<p>रुद्रोऽप्यद्रावयद्यस्याः क्षुद्रोपद्रवहृद्रुजम् ।</p>
<p>हृद्या मध्वस्य शुद्धा सा विद्या विद्योतते तराम् ॥ ७१ ॥</p>
<h3 id="सरततमटक-39"><strong>सुरोत्तमटीका</strong></h3>
<p>अधुनोक्तरीत्या भागवतभारतादिरहस्यानुकूलां मध्वस्य विद्यां स्तौति ॥ रुद्र इति ॥ यस्या विद्यायाः । क्षुद्रोपद्रवः श्रवणादेवा-परोक्षज्ञानं न तु निदिध्यासनसहकृतमनस इति विपरीतप्रमेयम् । स एव हृद्रुक्हृदयरोगस् तां हृद्रुजम् । श्रुतिस्मृत्यनुभवविरुद्धत्वात्स्वाभिमतहरेणैव तिरस्कृतत्वाद्वा क्षुद्रेत्युक्तम् ॥ ७१ ॥</p>
<h3 id="सतयपरमदटक-36"><strong>सत्यप्रमोदटीका</strong></h3>
<p>क्षुद्रेति शब्दः परोक्षज्ञानस्यैव करणं न प्रत्यक्षस्य इति सार्वजनीनानुभवस्यापलापपरत्वात् । ‘यस्य प्रसादात्परमार्तिरूपा-दस्मात्संसारान्मुच्यते नापरेण’ इत्यादिश्रुतिभिः ‘मत्प्रसादात्परां शान्तिं स्थानं प्राप्स्यसि शाश्वतम्’ इत्यादिस्मृतिभिश्च सुस्पष्टतया सिद्धस्य भगवत्प्रसादरूप-महिम्नोऽवधीरणादिति भावः । हृद्रुजं तात्पर्यविषयीभूतार्थविरोधिनीं पर-प्रक्रियाम् । अद्रावयत् स्वयं माध्वसिद्धान्तानुरोधानुष्ठानेन पराचष्ट ॥ ७१ ॥</p>
<h1 id="यकतमललक-40"><strong>युक्तिमल्लिका</strong></h1>
<p>इदं त्रयं प्रधानाङ्गं मनः करणमुच्यते ।</p>
<p>प्रतिबन्धे न तत्पश्येत्तदपाये तु पश्यति ॥ ७२ ॥</p>
<h3 id="सरततमटक-40"><strong>सुरोत्तमटीका</strong></h3>
<p>त्रयं श्रवणादित्रयम् । प्रधानाङ्गं कर्मादिभ्यः प्रधानाङ्गम् । एतेषां मध्ये तु पूर्वोक्तरीत्या ध्यानस्यैव प्राधान्यं द्रष्टव्यम् ॥ ७२ ॥</p>
<h3 id="सतयपरमदटक-37"><strong>सत्यप्रमोदटीका</strong></h3>
<p>प्रतिबन्ध इति । दर्शनप्रतिबन्धकान्युक्तानि गीतायाम् । ‘लभते ब्रह्मनिर्वाणम् ऋषयः क्षीणकल्मषाः । छिन्नद्वैधा यतात्मानः’ इति । तदर्थो भाष्ये ‘क्षीणपापा महाज्ञाना जायन्ते गतसंशयाः ।’ क्षीण-कल्मषत्वं पापक्षयः । महाज्ञानाः श्रवणादिना विदितवेद्याः । द्वैधः संशयो विपर्ययो वा क्षीणकल्मषत्वयतात्मत्वछिन्नद्वैधत्वानां हेतुहेतुमद्भावे । इति प्रमेयदीपिकाऽनुसारेण तात्पर्यं बोध्यम् ॥ ७२ ॥</p>
<h1 id="यकतमललक-41"><strong>युक्तिमल्लिका</strong></h1>
<p>प्रतिबन्धनिवृत्त्यर्थं श्रवणाद्यापि मृग्यते ।</p>
<p>अतश्श्रुतिश्श्रवणतो मुक्तिरित्यपि सा जगौ ।</p>
<p>एवं च मनसैवेति श्रौतावधृतिरप्यभूत् ॥ ७३ ॥</p>
<h3 id="सरततमटक-41"><strong>सुरोत्तमटीका</strong></h3>
<p>मृग्यते मनसा । अतः श्रवणादेरप्यङ्गत्वात् । सा श्रुत्वैव मोक्षमाप्नोतीत्यादिका । एवं च मनस एव दर्शनकरणत्वात् ॥ ७३ ॥</p>
<h3 id="सतयपरमदटक-38"><strong>सत्यप्रमोदटीका</strong></h3>
<p>श्रवणादीति आदिपदेन पुण्यकर्मादिकं ग्राह्यम् । पापक्षयहेतुत्वात् पुण्यकर्मणाम् । ‘येषां त्वन्तगतं पापं जनानां पुण्यकर्मणां’ इति गीतोक्तेः । ‘श्रुत्वा मत्वा तथा ध्यात्वा तदज्ञानविपर्ययौ । संशयं च पराणुद्य लभते ब्रह्मदर्शनम्’ इति च प्रमाणम् । श्रुतिः ‘श्रुत्वैव मोक्षमाप्नोति’ इति श्रुतिः । एवकारोऽयोगव्यवच्छेदपरः । श्रुतिमतिनियतध्यानजज्ञान-योगेनैवेति अन्ययोगव्यवच्छेदपरो वा । परंपरया कारणेऽपि कारणत्वव्यवहारः स्वर्गकामो यजेतेति श्रुतौ घृतेन पुष्टिर्जायत इति लोके च सिद्धः । ज्ञान-प्रतिबन्धकपापक्षयाख्यमसाधारणकारणं कार्यस्य लक्षणं भवत्येवेति प्रमेय-दीपिकोक्त्या प्रतिबन्धकनिवृत्तेरपि कारणत्वव्यवहारो बोध्यः ॥ ७३ ॥</p>

  </div>
</article>


        

        



    <aside class="card border noPrint" id="section-tree-item-tattvam_vAdirAjaH_yukti-mallikA_sarva-prastutiH_05_phalasaurabham_02_shabdAdeva_aparoxajnAnaM_iti_paraprak_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/mAdhvam/tattvam/vAdirAjaH/yukti-mallikA/sarva-prastutiH/05_phalasaurabham/02_shabdAdeva_aparoxajnAnaM_iti_paraprak/">०२ शब्दादेव अपरोक्षज्ञानम् इति परप्रक्रियाया निरासः </a>
            <a data-toggle="collapse" href="#section-tree-item-body-tattvam_vAdirAjaH_yukti-mallikA_sarva-prastutiH_05_phalasaurabham_02_shabdAdeva_aparoxajnAnaM_iti_paraprak_md" role="button" aria-expanded="false" aria-controls="section-tree-item-body-tattvam_vAdirAjaH_yukti-mallikA_sarva-prastutiH_05_phalasaurabham_02_shabdAdeva_aparoxajnAnaM_iti_paraprak_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-tattvam_vAdirAjaH_yukti-mallikA_sarva-prastutiH_05_phalasaurabham_02_shabdAdeva_aparoxajnAnaM_iti_paraprak_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०२ शब्दादेव अपरोक्षज्ञानम् इति परप्रक्रियाया निरासः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/mAdhvam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/mAdhvam/actions/workflows/build.yml"><img src="https://github.com/vishvAsa/mAdhvam/actions/workflows/build.yml/badge.svg"> Built </a> on 2025 Aug 25 05:45:29 UTC. (<a href="http://google.com/search?q=05%3a45%3a29%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
